<HTML>
<HEAD>
<TITLE>La Fille &egrave;s dae&ucirc;x Galants</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

<center><font color="#215e21"><h2>La Fille &egrave;s dae&ucirc;x Galants</h2></font></center><p>

V&eacute;ze! mes bouannes gens, dae&ucirc;x galants!<br/>
<br/>
Ch&egrave;tte-l&agrave; n'tait pas, d&ocirc;n, comme les cheinnes, tyi n'peuvent pas s&egrave;l&eacute;ment en trouv&eacute; iun, sans p&acirc;l&eacute;, d'dae&ucirc;x. H&eacute;l&acirc;s! mes pou&ocirc;rres hardelles, j'vos plya&icirc;nt bein; mais ch'est qu'ou' sav&egrave;z, n'y-en a pas ass&egrave;z &agrave;-ch't'heu, en J&egrave;rri, pour qu&eacute; ch&acirc;tyunne de vous ait l'sien - y-a trop-d'cotiyons, mais pas ass&egrave;z d'bra&icirc;es. - Ch'est d'ma&icirc;mme : ch&egrave;s prend'loques! i' s'en vont qu&acirc;zi tous - l's'uns au Canada, l's'ao&ucirc;tres en Istralie, ou &agrave; la Nouvelle-Z&eacute;lande, ou &agrave; la Califournie. Ch'est &ecirc;tonnant, la quantit&eacute; tyi s'en vont hors J&egrave;rri tou&ocirc;s l's'ans, et les pendar' - autant fao&ucirc;t-i' qu'j'en diche, - i' vos laissent dri&eacute;ze; t&egrave;llement - &agrave; ch'qu&eacute; n'ou m'dit; car j&eacute; n'lai pas caltyull&egrave; - au jour d'anni&egrave;t, y-a, en J&egrave;rri, au me&icirc;ns tre&icirc;s hardelles pour un bra&icirc;ezi ....! et p&icirc;s, &egrave;ttout, qu'ch&acirc;que ann&egrave;e, v'l&agrave; tyi va d'pi&eacute;ze, en pi&eacute;ze - qu&eacute; si chonna continue, i' n'y-en rest&eacute;za pon. Et p&icirc;s, et p&icirc;s! - H&eacute;l&acirc;s! m's'anmins, n'ou n'aimme pas &agrave; y pens&eacute;! n'ou n'a qu'd'en affol&eacute; d'painne et d'chagrin ....!<br/>
<br/>
Ty-est qui fao&ucirc;drait pour y r'mi&egrave;dyi - y-a longtemps qu'j'y pense, mes pouorres p&eacute;tites.<br/>
<br/>
Eh bein, n&eacute; v'chin un avis qu&eacute; j'vos donne'nais, mes pou&ocirc;rres hardelles, opr&egrave;s biao&ucirc;coup d'r&eacute;flexion, s'ou voul&egrave;z ermi&egrave;dyi au m&agrave; - et il en est grand temps : Puisqu&eacute; les pendar' s'en vont d'ma&icirc;mme et vos la&icirc;ssent - faittes comme iae&ucirc;x, &ecirc;migr&egrave;z &egrave;ttout, vous!<br/>
<br/>
V&eacute;ze, j'vos l'di, &ecirc;migr&egrave;z! &ecirc;migr&egrave;z! et m&ocirc;tr&egrave;z-lu tch'est qu'en est, m&ocirc;tr&egrave;z-lu tch'est qu'ou' pouv&egrave;z faize. Et p&icirc;s, n'oubli&egrave;z pas, mes hardelles, qu&eacute; s'sommes &agrave;-ch't'heu au temps des suffrag&egrave;ttes, qu&eacute; voul&acirc;s-z-ou non, les fammes ercly&acirc;ment et &eacute;zont l&ucirc;s drou&ecirc;ts! Oui, qu'les p&ucirc;s couazage&ucirc;ses d'entre vous s'emb&egrave;rquent d&egrave;s l&eacute; r'nouv&eacute; tyi veint et s'en a&icirc;llent ertrouv&eacute; ch&egrave;s pe&ucirc;les, imb&eacute;ciles, sanigots-l&agrave;, l&agrave; ou-il'ont t&egrave; l&ucirc;s r'nard&eacute;, et j'vos prom&ecirc;ts qu'ou' n&eacute; s's&egrave;z pon longtemps d'vant qu'd'en av&eacute; ch&acirc;tyunne l'v&ocirc;tre! N'ou m'd&icirc;sait, pas pas tar' qu&eacute; la s'mainne p&acirc;ss&egrave;e, tyi a des pi&egrave;ches o&ucirc;-e ch'est tout m&acirc;les - pas une seule hardelle! - Eh bein! m'diza n-ou qu'ch'est juste, ch'l&agrave;? J'vos dit, m&eacute;, qu'ch'est unne honte et unne abomination.<br/>
<br/>
&Ecirc;migr&egrave;z, mes p'tites, &ecirc;migr&egrave;z! &ecirc;migrz! et dans p'tit d't&egrave;mps la balanche s'sa r&ecirc;tablyie. Mais qu&eacute; s'sait vite, dia! n'vos t'n&egrave;z pas &agrave; rue&ucirc;tyi!<br/>
<br/>
</div><div align="center">..........<br/>
<br/>
</div><div align="left">Or, la janne fille d&eacute; tyi j'men vais vos dize un mot ou dae&ucirc;x, 'tait la seule &ecirc;fant d's&acirc;n p&eacute;ze et d'sa m&eacute;ze. I' vivotaient touos les tre&icirc;s c&ocirc;nfortably&eacute;ment en tyultivant unne ass&egrave;z bouanne p&eacute;tite f&egrave;rme mais i' n'fa&icirc;saient pas grand &ecirc;clyat et n's'otyupaient pas d's'affaizes des ao&ucirc;tres. Ch'n'est d&ocirc;n pon ravissant si n'avaient pon un bein grand fioty&egrave;t d'v&icirc;siteur avao&ucirc;t l'but d's'ann&egrave;es; mais i' s'griyaient tout d'ma&icirc;mme, et tyi p&ucirc;s z-est, n&eacute; d'vaient pas un lyar' &agrave; personne. - O&ugrave; m'diz&egrave;z, sans doute, qu&eacute; ch'tait unne grand ch&ocirc;se - d&eacute; n&eacute; d'v&eacute; rein &agrave; personne. Ch'tait d'ma&icirc;mme pourtant. La fily&egrave;tte, lyi, avait t&eacute;, pardingue! bein &ecirc;l'v&egrave;e : ou' pouait jou&eacute; du piadio, et d'l'accord&eacute;ron, et p&icirc;s, ch'est qu'ou chantait! damme! ch'tait comme un v&eacute;zitable p'tit cann&acirc;rien; o&ugrave; pouait croch't&eacute; et brod&eacute;, faize d&eacute; la tapissesie, et ouvr&eacute; unne paze d&eacute; cao&ucirc;ches &egrave;ttout. Mais, avec tout chonna, ou n'vivait pas, comme n'ou dit, en d'mou&ecirc;zelle. Ah! ma f&icirc;ngre, d&ocirc;n, nan! car' quand i' l'fallait, ou' n'avait pas d'honte d&eacute; prendre la frouque et d'all&eacute; foui' des patates ou des pannais, ni d'all&eacute; &ecirc;rachi des navets pour la vaque. Et p&icirc;s, ch'est qu'ou' n'tait pas iunne d&eacute; ch&egrave;s pataches, tyi n'font rein sans l'g&acirc;zouolyi - ou fa&icirc;zait tout s&acirc;n trav&acirc;s bein et 'tait tr&eacute;jous propre comme ch&icirc;n'-sou i' semblyait, en ao&ucirc;tyun temps, qu'n'ou la d&ecirc;patyait.<br/>
<br/>
Ou' viy&icirc;z d&ocirc;n bein qu'chutte p&eacute;tite hardelle-l&agrave; valait la painne, qu'oul' avait t&egrave; bein &ecirc;l-v&egrave;e - qu&eacute; s&acirc;n p&eacute;ze et occouo p&ucirc;s, sa m&eacute;ze, en avaient fait unne fille d&eacute; valeur, &eacute;t qu&eacute; l'chein tyi l'&eacute;zait pour sa famme, n'&eacute;zait pon &agrave; s&acirc;n r'gr&egrave;tt&eacute;; car, v&eacute;ze, ou' valait s&acirc;n pe&icirc;ds d'or. Et, pourtant, mao&ucirc;gr&egrave; tou&ocirc;s ch&egrave;s av&acirc;ntages et toutes ch&egrave;s qualit&eacute;s-l&agrave;, les galants n&eacute; v'naient pas. Et la hardelle n'tait pas la&icirc;d n'tout, pourtant!<br/>
<br/>
Ou' vos d'm&acirc;nd&egrave;z, sans doute, tch'est qui fa&icirc;sait chonna, tch'est qu'en n'tait la cao&ucirc;se. Est-che qu&eacute; la hardelle avait, par chance, un mao&ucirc;vais temp&eacute;zao&ucirc;ment et qu'les gar&ccedil;ons l'savaient et n'&ocirc;saient pas, pour chonna, en appr&eacute;chi?<br/>
<br/>
Nennin, nennin, m's'anmins, ch&eacute; n'tait pas chonna; car oul' tait d'bouanne humeur - oul' 'tait tr&eacute;jous dya&icirc;e comme un p&icirc;nchon - iun des miyeur' caract&eacute;zes qu&eacute; n'ous pi&egrave;sse ve&icirc;s.<br/>
<br/>
J'vos dizai, m&eacute;, tch'est qu'en 'tait la cao&ucirc;se : ch'est qu'ses gens p&acirc;ssaient pour &ecirc;tre pauvres. I' s'rapportait ma&icirc;mme dans l'va&icirc;zin&eacute;, tyi d'vaient autant s&ucirc;s l&ucirc;s ma&icirc;nnage comme i' valait, et qu'&agrave; la mort d&eacute; s&acirc;n p&eacute;ze la fille n'&eacute;zait rein! N&eacute; v'l&agrave; pourtyi les galants n&eacute; v'naient pas.<br/>
<br/>
</div><div align="center">........<br/>
<br/>
</div><div align="left">Au D&icirc;nmanche au s&eacute;, sa mamman et lyi allaient au tyulte. L&eacute; bouanhomme y-allait l'p&ucirc;s-et-l'm&ucirc;s au matin, pour pouv&eacute; ve&icirc;s s&eacute; z-anm&icirc;ns &agrave; la sortie et lus z-entre-dize dae&ucirc;sse-tre&icirc;s mots.<br/>
<br/>
Le seul janne homme qu&eacute; la janne fille conna&icirc;ssait en n'tait iun tyi d'meuzait ov' sa bouanne-famme de m&eacute;ze pas bein lyain d'l&agrave;, o&ugrave;-est ty'i tyultivait un biao&ucirc; grand gardin et y-&ecirc;l'vait de toutes les sortes d'fieur' pour l&eacute; marchi tout l'long d'l'ann&egrave;e. Eh bein, au D&icirc;nmanche au s&eacute;, l'm&acirc;tin s'trouvait dans la rue, &agrave; la sortie, et allait s'accost&eacute; d'la m&eacute;ze et d'la fille; prennait les livres d'la bouanne-famme et l's'y portait jusqu'&agrave; l&ucirc;s h&eacute;ches, et p&icirc;s l&ucirc;s d&icirc;zait bonsou&egrave;r et s'n'allait, et n&eacute; v'l&agrave; tout. Ch'tait un gar&ccedil;on si tr&acirc;ntyille, ou' sav&egrave;z! v'l&agrave; d'hardi&egrave;che. I' n'd&icirc;zait presque jammais unne pazole &agrave; la janne fille - n'ou z'&eacute;tait dit, me fe, qu'il avait pae&ucirc;x d'lyi. Ou' n'l'ergardait d&ocirc;n pas - ni sa m&eacute;ze ennetout - comme un galant.<br/>
<br/>
L&eacute; bouan-homme le conna&icirc;ssait bein &egrave;ttou et l'invitait d'temps en temps &agrave; entr&eacute; pour av&eacute; unne pip&egrave;e ov'li' en p&acirc;lant d'ch&ocirc;ses et d'ao&ucirc;tres; mais ch'tait l&agrave; tout. Si, par chance, la janne fille entrait dans l'a&icirc;tre, l&agrave; ou'il' taient l'bouan-homme et li, i' n'pouait p&ucirc;s d'v&icirc;s&eacute;, i' k'menchait &agrave; hady&egrave;tt&eacute; et b&eacute;t&ocirc;t i' n'pouait p&ucirc;s dize un seul p&eacute;tit mot jusqu'&agrave; qu'ou' f&ucirc;sse horte.<br/>
<br/>
Peut n'ou, dites-m&eacute;, app'l&eacute; chonna un galant?<br/>
<br/>
</div><div align="center">........<br/>
<br/>
</div><div align="left">Un jour le <i>p&ocirc;ce-mainne</i> fut veu all&eacute; &agrave; la maison d'nos anm&icirc;ns. Il avait unne longue bie&ucirc;e env'loppe, tyi portait un &ecirc;norme cachet d'n&eacute;ze chize. Renc&ocirc;ntrant la janne fille dans l'gardin d&eacute; d'vant la maison, i' l&icirc; donn&icirc;t la l&egrave;ttre et s'en r-allit; mais chonna n'd&eacute;vait pas fini' d'ma&icirc;mme; car i' fut veu la donn&eacute; par dae&ucirc;x va&icirc;zinnes tyi s'n'allaient just&eacute;ment, dans chu moment-l&agrave;, ermu&eacute; ch&acirc;tyunne sa vaque au clyos. Ou' pou&egrave;z, d&ocirc;n, bein vos imagin&eacute; si y-en eut b&eacute;t&ocirc;t des pourparl&eacute;s entre iae&ucirc;x, au sujet d&eacute; ty-est qu'chutte env'loppe-l&agrave; voulait dize, et i' n'en t&ucirc;drent pas l&ucirc;s becque ennetout - tout l'monde sut bein vite les nouvelles. Y'en eut ma&icirc;mme tyi d'm&acirc;ndizent ou <i>p&ocirc;ce-mainne</i>; mais, dia! il'en fuzent pour l&ucirc;s painne; car - et n'ou l'sait tou&ocirc;s bein - quand i' l'&eacute;zait seu, i' n'l&ucirc;s &eacute;zait pas dit. Pour tyiques s&eacute;mainnes,p&egrave;rsonne n&eacute; pouait en faize un bou&acirc;n fran&ccedil;ais et l'affaize fut pendus &egrave;s cr&ocirc;s, pour le moment. Mais y unne s&eacute;z&egrave;e d'veille, l&eacute; myst&eacute;ze fut m&icirc;nt au jour! L'affaize d&eacute; la longue bie&ucirc;e env'loppe v&icirc;nt s&ucirc;s l'[t]apis. D'abor' l's'uns d&icirc;zaient d'un bor' et l's'ao&ucirc;tres d&eacute; l'ao&ucirc;tre, et pour unne pa&ucirc;se n'ou' z-en resti-l&agrave;. Mais b&eacute;t&ocirc;t n&eacute; v'l&agrave;-t'i' pas unne vouais aigre qu'n'ou z-entendit tyi d&icirc;sait : &ldquo;J'l'ai, j'l'ai, d'chutte fe&icirc;s-chin. Fao&ucirc;t-i' &ecirc;tre b&ecirc;te tout d'ma&icirc;mme! d&eacute; n'y-av&eacute; pas p&ecirc;ns&egrave; d'vant! Eh! ch'est clyai' comme l&eacute; jour. O&ugrave; dites qu&eacute; la l&egrave;ttre v'nait d'la Califournie. Eh bein, nos y v'chin. J'mersouvains d'y'y-a ch&icirc;nquante-dae&ucirc;x ans et tre&icirc;s me&icirc;s, Jeudi p&acirc;ss&eacute; - car ch'tait l'jour qu&eacute; j'nos en f&icirc;mmes paz&eacute;, m&eacute; et m&acirc;n pou&ocirc;re Jan, tyi n'est p&ucirc;s - qu&eacute; l'fr&eacute;ze du bouan-homme Douar', ty-avait unne vingtainne d'ann&egrave;es, vendit s&acirc;n b&eacute;ty&egrave;t d't&egrave;rre &agrave; s&acirc;n grand fr&eacute;ze et s'en fut f&egrave;rm&eacute; &agrave; la Califournie, et s&acirc;n fr&eacute;ze d'ichin nos a dit bein des fe&icirc;s ty'i' y-avait fait tout-&agrave;-fait bein, et ty'i lairrit unne bouanne fortunne; car qu'il 'tait iun des p&ucirc;s riches propri&eacute;taizes de la pi&egrave;che o&ugrave;-il 'tait. Et n'ou n'y-a jammais ou&iuml; dize qu&eacute; s&acirc;n fr&eacute;ze s'&eacute;tait mazi&egrave;. Alor' ty-est qu'&eacute;za tout s&acirc;n bein, sinon s&acirc;n seul fr&eacute;ze et opr&egrave;s li, sa seule &ecirc;fant, sa fille, &agrave; tyi l'<i>p&ocirc;ce-mainne</i> donnit la l&egrave;ttre. Ou' pouv&egrave;z dize qu&eacute; ch'tait unne l&egrave;ttres d&eacute; ses hommes-de-louai, annon&ccedil;ant sa mort &agrave; s'n'&eacute;zityi - s&acirc;n fr&egrave;ze. Compr&eacute;n-ous?&rdquo;<br/>
<br/>
- &ldquo;Oui! tout-&agrave;-fait bein! En &ecirc;ff&egrave;t, ch'dait en &ecirc;tre comme ou' dites : Ch'est s&icirc;mplle, comme iun font dae&ucirc;x.&rdquo;<br/>
<br/>
Tyiques jours opr&egrave;s, l&eacute; brit &eacute;tait partout qu'note janne fille s'sait d'un baio&ucirc; but, la p&ucirc;s riche famme du canton, &agrave; la mort d&eacute; s&acirc;n p&egrave;ze ....<br/>
<br/>
Mes chi&egrave;zes gens! tyi changement dans un me&icirc;s ou dae&ucirc;x! Ch'tait &agrave; tyi f'sait la miyeu m&icirc;nne &agrave; nos dae&ucirc;x vi&egrave;r' et &agrave; l&ucirc;s fille. Et p&icirc;s, ch'est tyi s'en trouvit des gar&ccedil;ons &agrave; mazi&eacute; - dans l'canton et a&icirc;lyeur! Ch'est &ecirc;tonnant; n'ou z-&eacute;tait dit tyi'i' r'l&eacute;vaient d'sou&ocirc;s t&egrave;rre!<br/>
<br/>
N'ou fa&icirc;zait la c&acirc;re tant qu'n'ou pouait au bouan-homme et &agrave; la bouanne-famme, pour av&eacute; &egrave;rse d&eacute; s'appr&eacute;chi d'la fille. Mais, lyi, n'avait pas l'air d&eacute; s'app&egrave;rch&eacute;v&eacute; d'rein et continuait tout l'temps &agrave; faize s&acirc;n p'tit boulant. Ou' n'avait pas l'air d&eacute; ve&icirc;s rein et n'en 'tait pas unne p&eacute;tite mie p&ucirc;s ordyilae&ucirc;se qu&eacute; d&eacute; d'vant, et n'encouozageatit pas p&ucirc;s iun qu'ao&ucirc;tre. L'anmin du D&icirc;mmanche au s&eacute; 'tait, pour bein en dize, l&eacute; seul &agrave; tyi ou' p&acirc;lait tyiques pazoles, quand i' v'nait les r'c&ocirc;ndize, lyi et sa mamman, jusqu'&agrave; l&ucirc;e h&eacute;che opr&egrave;s l'service, et p&icirc;s s'en r'allait bravement tout dreit si&egrave;z li, s'couochi.<br/>
<br/>
Mais n'ou sait bein tous qu'chonna n'pouait pas duz&eacute; tr&eacute;jous : enfin, i' s'en trouvi iun p&ucirc;s hardi qu'touos l's'ao&ucirc;tres - ch'tait un gailliar' d&eacute; vinne-ch&icirc;n &agrave; trente ans, ty-&eacute;tait erv&eacute;nu dans sa p&acirc;raisse natale, car il avait t&egrave; n&egrave; dans chu c&acirc;nton-l&agrave; et l'bouan-homme Ma&icirc;tre Edouar' avait bein connu s&acirc;n p&eacute;ze, ty-&eacute;tait d's&acirc;n vivant, marchand d'b&ecirc;tes et y-avait fait des sou'. S&acirc;n fis n'avait pas suivi ses traces; mais opr&egrave;s avait 't&egrave; hor' tyiques ann&egrave;es, 'tait erv&eacute;nu, comme n'ou dit, vivre d'ses rentes. Il avait lou&egrave; unne belle grand' ma&icirc;son, &agrave; tyique distance d&eacute; l&agrave;, et vivait tout seu', d'ov' unne vielle servante, tyi souognait d'li et fa&icirc;zait l'ma&icirc;nnage. I' p&acirc;ssait s&acirc;n temps &agrave; s'proum'n&eacute; - les dae&ucirc;x mains dans ses pao&ucirc;tes - &agrave; me&icirc;ns tyi n'f&ucirc;sse hor' d&eacute; d'siez li; car il 'tait tyiques fe&icirc;s unne s&eacute;mainne ou dae&ucirc;x hor' d&eacute; s&acirc;n domicile, et r'v&eacute;nait p&ucirc;s moussieu occouo qu'd&eacute; d'vant. Et p&icirc;s, ch'est tyi savait p&acirc;ss&eacute; par l'monde : n'ou viyait bein qu'il avait ieu d'l'&ecirc;dication. Eh bein, li &egrave;ttout s'accosti du bouan-homme, tant et si bein, qu&eacute; dans p'tit d'temps - i' s'fao&ucirc;filit si adr&egrave;tement, - qu&eacute; notre Ma&icirc;tre Edouar' n'en viyait pas un ao&ucirc;tre it&egrave; comme li, et l'invitait dae&ucirc;sse-tre&icirc;s fe&icirc;s la s'mainne &agrave; v'nin p&acirc;ss&eacute; la s&eacute;z&egrave;e si&egrave;z li d'ov' l&ucirc;s tre&icirc;s. L'ao&ucirc;tre, tyi n'ch&egrave;rchait qu'chonna - comme o&ugrave; pouv&egrave;z bein l'craize - n&eacute; s'fa&icirc;zait pas pri&eacute; dae&ucirc;x fe&icirc;s, et y-allait souvent.<br/>
<br/>
</div><div align="center">........<br/>
<br/>
</div><div align="left">Y-avait unne s&eacute;mainne ou dae&ucirc;x qu&eacute; notre moussieu &eacute;tait &agrave; faize iun d'ses p'tits viages, quand nos tre&icirc;s z-anm&icirc;ns, unne s&eacute;z&egrave;e, d'vi&egrave;r neuv' heuzes, ou&iuml;zent tyiqu'un tap&eacute; &agrave; l'h&ucirc;s d&eacute; d'hor : un tapin tout-&agrave;-fait dist&icirc;ndyi, tyi les f&icirc;t tou&ocirc;s les tre&icirc;s tressao&ucirc;te.<br/>
<br/>
&ldquo;Ch'est tyiqu'un d'qualit&egrave; - par l&eacute; tapin!&rdquo; s'f&icirc;t l'bouan-homme.<br/>
<br/>
L&agrave;-d's&ucirc;s, note janne hardelle semblyit s'dout&eacute; d'tyique-ch&ocirc;se, et sans dize bouf-ni-baffe, rou&ocirc;le sans trav&acirc;s - du brodage - et tout d'un coup, paque! s'en va &agrave; hao&ucirc;t dans sa chambre.<br/>
<br/>
L&eacute; p&eacute;ze, li, s&ucirc;s ch&eacute;s z-entrefaites, s'n'alli ouvri' l'h&ucirc;s.<br/>
<br/>
Unne voua&icirc;s tyi conna&icirc;ssait fort bein, l&icirc; dit : &ldquo;Bonsou&egrave;r Ma&icirc;tre Edouar', ty'est qu'ou' z-en dites anni&egrave;t? J've&icirc;ns just&eacute;ment d'r'arriv&eacute; et j'ai p&ecirc;ns&eacute; qu&eacute; j'veindrais v&ocirc;s ve&icirc;s d'vant qu&eacute; d'rentr&eacute; siez m&eacute;. J'voudrais v&ocirc;s p&acirc;l&eacute; d'unne c&egrave;rtainne affaize des p&ucirc;s importantes - pour m&eacute;, tr&eacute;jous!&rdquo;<br/>
<br/>
- Beinv'nu! entr&egrave;z, m'n'anmin, entrez! L&icirc; r&ecirc;ponnit Ma&icirc;tre Edouar'.<br/>
<br/>
- Occouo, ch't'&ocirc;ti-l&agrave;! Eh! ty'est, d&ocirc;n, tyi l'dominne - d&eacute; v'nin nos d&ecirc;rangi &agrave; ch't'heuze ichin? N'en r'v&eacute;la occouo pour jusqu'&agrave; m&icirc;nni&egrave;t! s'f&icirc;t la bouanne-famme, &agrave; lyi-ma&icirc;mme, en entendant la voua&icirc;s. Et lyi, &egrave;ttou, s&eacute; l'vit pour s&eacute; n'all&eacute;.<br/>
<br/>
<br/>
Les dae&ucirc;x hommes entraient dans chu moment-l&agrave;. En la viyant pr&ecirc;te a s'n'all&eacute;, le p&ucirc;s janne des dae&ucirc;x, la priyit d'rest&eacute; - ty'il avait tyique-ch&ocirc;se &agrave; dize tyi la conc&egrave;rnait aussi bein qu&eacute; s'n'homme.<br/>
<br/>
La bouanne-famme erpr&icirc;ns s&acirc;n si&egrave;ge; mais ou n'fa&icirc;zait pon gr&ocirc;sse m&icirc;nne - n'ou viyait bein qu'ou n-tait pon contente, la bouanne-famme.<br/>
<br/>
La prumi&eacute; ch&ocirc;se qu&eacute; l'v&icirc;sitae&ucirc;x f&icirc;t, fut d'offri' unne bouanne c&icirc;gare an bouan-homme Douar'. I' s'm&icirc;ndrent &agrave; p'tun&eacute; tou&ocirc;s les dae&ucirc;x comme des ty&egrave;rbonni&egrave;r et p&icirc;s la convers&acirc;tion k'menchi .... Mais j&eacute; n'vos la dizai pas ichin. J'crai bein qu'ou' vos en dout&egrave;z tout d'ma&icirc;mme - ch'est, d&ocirc;n, suffit.<br/>
<br/>
La bouanne-famme d&icirc;t unne fe&icirc;s : &ldquo;I' fao&ucirc;t qu'ou sait consultee l&agrave;-d's&ucirc;s : sa r&eacute;ponse en d&eacute;cid'da!&rdquo;<br/>
<br/>
&ldquo;C&egrave;rtainnement!&rdquo; s'f&icirc;t s'n'homme. - C'est tout d-ma&icirc;mme, bein d'l'honneu qu'ou' nos faites-l&agrave;, moussieu!&rdquo;<br/>
<br/>
L'm&ecirc;ssieutin pazut bein content en ou&iuml;yant chonna, et s&eacute; 'vant pour s'en all&eacute;, l&ucirc;s d&icirc;t : &ldquo;Ch'est anni&egrave;t Sammedi. Eh bein, j&eacute; r'veindrai Lundi au s&eacute; pour av&eacute; ma r&ecirc;ponse.&rdquo;<br/>
<br/>
Et i' s'n'allit. Ma&icirc;tre Edour' s'en allant d'ov'li, pour b&acirc;rr&eacute; l'h&ucirc;s pour la ni&egrave;t.<br/>
<br/>
S'f&icirc;t note moussieu, quand i' s'trouvi d'hor' tout seu' : &ldquo;L'affaize, j&eacute; crai, va bein pour m&eacute;, et qu&eacute; j'l'aizai-la hardelle. I' n'tyeindra pas an bouan-homme, j'en s&icirc;s sae&ucirc;x, si j'n'ai pas la fille. Un bou&acirc;n coup d'alford pour m&eacute;, bigre! si j'r&eacute;uss&icirc;e. V&eacute;ze! tyique-ch&ocirc;se m&eacute; dit qu'tout &icirc;za bein! - Malh&eacute;ur &agrave; m&eacute;, si l'affaize m&acirc;ntyait - J'n'en r'l&eacute;vzais pas, d'chutte fe&icirc;s ichin. Mais, bah! n'heurlon' pas d'vant qu'av&eacute; ma' ....<br/>
<br/>
Quand Ma&icirc;tre Edouar' rentri dans l'parlae&ucirc;x, o&ugrave;-est ty' &eacute;tait sa femme, i' l&icirc; dit : &ldquo;Eh bein, ma B&egrave;tsy, ty'est qu'tu-en p&ecirc;nse? .... Tyi chance pour note L&icirc;zab&egrave;t-d'av&eacute; un t&egrave; biao&ucirc; gar&ccedil;on; car ch'est un v&eacute;zitablle moussieu, qu'li. Et p&icirc;s, j's&icirc;s sae&ucirc;ux qu'il a des sou', note gailliar'. Note fille s'sait unne grand' damme, d'chu coup-l&agrave;! Hein! tch'est qu'tu-en cr&eacute; - mais r&ecirc;ponds-m&eacute;, don - tu n'dit mot&rdquo; ....<br/>
<br/>
- &ldquo;Nan, j&eacute; n'di' mot; car j&eacute; n'sai' pon tyi dize&rdquo; - s'l&icirc; f&icirc;t sa famme; &ldquo;J'n'en s&icirc;s pon si enl'v&egrave;e comme t&eacute;, m&acirc;n Douar'.&rdquo;<br/>
<br/>
- &ldquo;Han! han!&rdquo; s'f&icirc;t l'bouan-homme, &ldquo;tu n'en es pas si enl'v&egrave;e. - Va cri&eacute; &agrave; ta fille - Qu'ou ve&icirc;ns-je, et p&icirc;s j'nos z-n'allon' ve&icirc;s ty'est qu'oul en d&igrave;za.&rdquo; <br/>
<br/>
La m&eacute;ze fit chein tyi y-&eacute;tait d'm&acirc;nd&egrave;, et tyiques minutes p&ucirc;s tar', les dae&ucirc;x fammes rentraient.<br/>
<br/>
..........................................................................................................................................<br/>
<br/>
- Ah! ma p'tite Bab&egrave;t, t&eacute; v'lo. Eh bein, vein-t'en t'assi&eacute;ze entre la mamman et m&eacute;. J'ai tyique-ch&ocirc;se d&eacute; grand' cons&eacute;quence &agrave; t'dize,&rdquo; s'l&icirc; f&icirc;t san p&eacute;ze.<br/>
<br/>
L&agrave;-d-s&ucirc;s, i' s'assi&eacute;vizent tou&ocirc;s les tre&icirc;s en rond d'vant l'feu, et p&icirc;s, s'tou&acirc;nnant du c&ocirc;t&eacute; d'sa fille, Ma&icirc;tre Edouar', d'unne voua&icirc;s solenn&egrave;lle, k'menchit s&acirc;n discour' a&icirc;nchin : <br/>
<br/>
- &ldquo;Ma p'tite L&icirc;zabeth, n&eacute; v'l&agrave; qu'tu t'en vas prendre tes vinne-dae&ucirc;x ans dans tyiques s&eacute;mainnes. Il est, d&ocirc;n, b&eacute;t&ocirc;t tou' d't&eacute;, qu'tu penses &agrave; t'&ecirc;tablyi - &agrave; t'faize un si&egrave;z-t&eacute;; car, ma pou&ocirc;re &ecirc;fant, si j'all&icirc;mmes t&eacute; m&acirc;ntyi, ta pou&ocirc;re m&eacute;ze et m&eacute;, tch'est qu'tu d'veindrais? - Y-as-tu pens&eacute;? Pour d&eacute; m&eacute; j&eacute; n'm'en &icirc;zais pas tr&acirc;ntyille - d&eacute; t'la&icirc;ssi toute seule ....&rdquo;<br/>
<br/>
- &ldquo;N'p&acirc;l&egrave;z, d&ocirc;n, pas d'ma&icirc;mme, papa! j&eacute; n's&icirc;s pas enny&egrave;e d'vous - ou' m'faittes bein d'la painne, papa!&rdquo; s'l&icirc; f&icirc;t sa fille, en s'engroutant &agrave; pieuz&eacute;.<br/>
<br/>
<br/>
- &ldquo;L&agrave;, l&agrave;!&rdquo; s'f&icirc;t-i', &ldquo;n' miao&ucirc;ne pon d'ao&ucirc;tre - ch'est pour t&acirc;n bein qu'n'ou t'p&acirc;le - tu d&eacute;v'zais bein l'sav&eacute;. Eh bein! j'n'en &icirc;zai &agrave; dae&ucirc;x ni &agrave; tre&icirc;s : Veur-tu nos faize un grand pia&icirc;zi, &agrave; ta mamman et &agrave; m&eacute;?&rdquo;<br/>
<br/>
- &ldquo;Je n'm'en m&ecirc;le pas, man Douard'; la&icirc;sse m&acirc;n nom d'c&ocirc;t&egrave;, si t'pya&icirc;t,&rdquo; s'f&icirc;t la m&eacute;ze.<br/>
<br/>
Ma&icirc;tre Edouar', sans prendre avis &agrave; l'&icirc;nterription : &ldquo;Allon', ma p'tite L&icirc;zab&egrave;t, il est temps qu'tu-a&icirc;es, un <i>bon-ami</i>, comme d&icirc;zent les Fran&ccedil;ais. I' s'en pr&eacute;sente just&eacute;ment iun, tyi n&eacute; d'mande pas m&ucirc;s qu&eacute; d'l'&ecirc;tre : un biao&ucirc; gar&ccedil;on, ma f&eacute;, et tyi t'aimme &agrave; en affol&eacute; : i' nos l'a d&icirc;t tant&ocirc;t. J'ai t'i' b&eacute;soin d&eacute; l'nomm&eacute;? Nennin! tu sai bein qu'ch'est l'biao&ucirc; g&acirc;s tyi veint d&eacute; v'nin. V&eacute;ze! il est v'nu tout expr&egrave;s pour t&eacute; d'm&acirc;nd&eacute; en maziage. En est-che l&agrave; iun, un honneu pour tou&ocirc;s nous, mais occouo p&ucirc;s pour t&eacute;, ma fily&egrave;tte!  Et p&icirc;s, ch'est qui de&icirc;t en av&eacute;, d'ches h&egrave;rp&icirc;ns, j'en s&icirc;s sae&ucirc;x, &agrave; vivre comme i' fait. S'tu l'prends, ma p'tite L&icirc;zab&egrave;t, tu s's&acirc;s unne grand' damme! Sans compt&eacute; la fortunne tyi t'&ecirc;ty&egrave;rra &agrave; t&eacute;-ma&icirc;mme, p&ucirc;s tar'.  J's&icirc;s sae&ucirc;x tyi y en a bein des pi&eacute;ches, quand il' l'ou&iuml;zont, tyi voudraient bein &ecirc;tre dans tes sou&ucirc;ler', va, ma L&icirc;zab&egrave;t.&rdquo;<br/>
<br/>
- &ldquo;Mais j&eacute; n'l'aimme pas, papa, ch't'individu-l&agrave;. Et pour mazi&eacute; un homme qu&eacute; j'n'aimme pon - jammais! J'en mou&ocirc;rrais p&ucirc;tot!&rdquo; s'l&icirc; f&icirc;t-alle.<br/>
<br/>
- &ldquo;Bravo, ma L&icirc;zab&egrave;t : &ecirc;tre m&icirc;nz&eacute;zablle toute ta vie!&rdquo; s'f&icirc;t sa m&eacute;ze.<br/>
<br/>
- &ldquo;Sans doute! sans doute! ou' la sou&ocirc;t'n&egrave;z dans sa t&ecirc;touanny&icirc;se - t&egrave;lle m&egrave;ze, t&egrave;lle fille, ch'est tout natur&egrave;l,&rdquo; s'&ecirc;criyit l'bouan-homme, tout m&acirc;rri.<br/>
<br/>
&ldquo;Ah s'sa! &eacute;coute L&icirc;zab&egrave;t,&rdquo; s'l&icirc; f&icirc;t-i', en s&eacute; l'vant, j'ai prom&icirc;ns au janne homme - moussieu, j'd&eacute;vais dize; car il en est iun, et un v&eacute;zitablle, occouo, unne r&ecirc;ponse pour Lundi au s&eacute;, sans manque; car i' veindra li-ma&icirc;mme pour. J'esp&eacute;ze, don, qu&eacute; d'ichin-l&agrave;, tu-&eacute;z&acirc;s d&eacute;cid&egrave; d'l'accept&eacute; pour t&acirc;n <i>bon-ami</i>, et p&ucirc;s tar' pour t&eacute; n'homme. P&egrave;nse z-y bein, ma hardelle, tu n'r-&eacute;z&acirc;s jammais, jammais, unne ao&ucirc;tre it&egrave;lle chance, dans toute ta vie; nan, quand tu vivrais jusqu'&agrave; chent ans - comme n'ou dit; ch'est pourtyi p&ecirc;nses z-y &agrave; dae&ucirc;x fe&icirc;s d'vant l&eacute; r'f&ucirc;s&eacute;.<br/>
<br/>
- Les dae&ucirc;x fammes s&eacute; l'v&icirc;zent l&agrave;-d's&ucirc;s, et la fille, s'av&acirc;nchant tout pr&egrave;s d's&acirc;n p&eacute;ze et l&eacute; r'gardant dr&egrave;t en fache, l&icirc; r&ecirc;ponnit bein p&ocirc;s&egrave;ment et s&eacute;riau&ucirc;sement : &ldquo;Criy-ous vezitaby&eacute;meut qu'il est s&icirc;nc&eacute;ze - ch't'homme-l&agrave;? J&eacute; n'l&eacute; cr&eacute; pas, m&eacute;. Papa, criy&icirc;z-m&eacute;, ch'n'est pas d'vote fille ty'il est en painne - ch'est d'la fortunne tyi cr&eacute; qu'oul &eacute;za un jour. Li, &egrave;ttout a ou&iuml; les br&icirc;ts tyi cirtyullent &agrave; chu suj&egrave;t-l&agrave;. Il est p&ucirc;s qu'probablle ty'il est b&eacute;t&ocirc;t &agrave; but d'la cheinne qu&eacute; s&acirc;n p&eacute;ze l&icirc; la&icirc;ssit et il en ch&egrave;rche unne ao&ucirc;tre, pour n&eacute; pas v'nin sou&ocirc;s l'fou; pour pouai c&ocirc;ntinu&eacute; l'comm&egrave;rce ty m&egrave;ne d'pis qu's&acirc;n p&eacute;ze est mort. J'en s&icirc;s sae&ucirc;ze - m&ecirc;fi'ons d'li, papa! - Mais quand ma&icirc;mme qu&eacute; ch&eacute; n'sait pas comme j&eacute; di, j'n'en veur rein, d'li; car i' n'm&eacute; plya&icirc;t pas en tout ....<br/>
<br/>
- &ldquo;Ni &agrave; m&eacute; n-tout!&rdquo; s'f&icirc;t la bouanne-famme.<br/>
<br/>
- D'chu coup-l&agrave;, Ma&icirc;tre Edouar' n'en d'm&acirc;ndit pas d'ao&ucirc;tre, et s&eacute; l'vant tout en col&eacute;ze : &ldquo;All-ou&ocirc;s-en toutes les dae&ucirc;x - ou' z-&ecirc;tes toutes les dae&ucirc;x d'unne sorte. All-ou&ocirc;s z-en, j'vos di', et qu&eacute; s'sait vite, &egrave;ttout, ou bein n'ou z-en v&egrave;rra d'ao&ucirc;tres. All&egrave;z, et p&icirc;s qu&eacute; ch'sait anni&egrave;t, pas d'main. Ou' m'emb&ecirc;t&egrave;z! Et p&icirc;s, consid&eacute;z&egrave;z bein la ch&ocirc;se d'ichin Lundi, et qu'la r&ecirc;ponse s'sait <i>Oui!</i><br/>
<br/>
L&agrave;-d's&ucirc;s, les dae&ucirc;x fammes s'en allizent, toutes pa&icirc;nnae&ucirc;ses, et l'bouan-homme cliatyit l'h&ucirc;s dri&eacute;z iae&ucirc;x, p&icirc;s s'en fut s'assi&eacute;ze opr&egrave;s l'feu, et s&ocirc;ngi l&agrave; &agrave; s&acirc;n tout seu. I' fut l&agrave; en pens&eacute;es unne bouanne vol&egrave;e, sans bouogi un fi ....<br/>
<br/>
Enfin, i' s'm&icirc;nt &agrave; rumin&eacute;. Ty'&eacute;zait t&egrave; &egrave;s z-&ecirc;coutes, n'ou l'&eacute;zait ou&iuml; dize : &ldquo;Pourtant, si ch'tait vrai! Bigre d&eacute; m&ecirc;tyi, si ch'tait vrai, chein qu'la garce dit! Eh bein! i' fao&ucirc;t qu&eacute; j'm'en faiche sae&ucirc;x .... Mais comment? - Ch'est l&agrave; - Comment?&rdquo; et i' r'tyit dans ses pens&egrave;es - ou' z-&eacute;ziez creu ty'il 'tait &ecirc;vanni.<br/>
<br/>
Bein unne heuze opr&egrave;s, s&eacute; l'vant dr&egrave;t comme un p&egrave;r' et en jouant des dae&ucirc;x bras comme l&eacute; z-ao&ucirc;bes d'un moulin-&agrave;-vent, i' s'&ecirc;criyait : &ldquo;Bon! j'ai un pi&acirc;n : J'sai comment faize! - A-ch't'heu, allon' nos couochi.&rdquo;<br/>
<br/>
Il abattit l feu et p&icirc;s s'n'allit ....<br/>
<br/>
L&eacute; lond'main, ch'tait D&icirc;nmanche.<br/>
<br/>
Quand la bouanne-famme d'valit &agrave; bas - oul' avait p&acirc;ss&egrave; la ni&egrave;t ov' sa fille - et qu'oul' eut allum&egrave; l'feu dans l'&acirc;tre et m&icirc;nt d'l'iao&ucirc; &agrave; caouff&eacute; pour l&eacute; d&ecirc;jun&eacute;, s'n'homme, ty'avait t&egrave;, comme d&eacute; cou&ocirc;tumme, la pr&eacute;mi&eacute; ch&ocirc;se, souogni la vaque et bailli du grain &agrave; la volaille, rentri.<br/>
<br/>
- Bon! o&ugrave;-est ty'est la L&icirc;zab&egrave;t? s'f&icirc;t-i' &agrave; sa famme.<br/>
<br/>
- Au li&egrave;t, bein malade, la pon&ocirc;re &ecirc;fant : oul' a t&egrave; a la fi&egrave;vre toute la ni&egrave;t! L&icirc; r&ecirc;ponnit sa famme.<br/>
<br/>
- Bon! bon! s'l&icirc; f&icirc;t-i', v'l&agrave; tyi s'p&acirc;s'sa - ou' s'sa m&ucirc;s d'main, ou' v&egrave;rr&egrave;z; ch'n'est qu&eacute; d'la t&ecirc;touanny&icirc;se!<br/>
<br/>
- J'en sai rein - mais ou' n'moliza pas - j'en s&icirc;s c&egrave;rtainne! d&icirc;t la m&eacute;ze.<br/>
<br/>
- Bon! bon! n'ou' v&egrave;rra d'main! s'f&icirc;t-i'.<br/>
<br/>
I' s'm&icirc;ndrent &agrave; tablle; mais pas un mot n'fut dit tout l'temps tyi f&ucirc;zent &agrave; d&ecirc;jun&eacute;.<br/>
<br/>
Quand il' e&ucirc;drent fini, Ma&icirc;tre Edouar' s'en r'allit d'hor', dans les t&egrave;rres et la m&eacute;ze s'en fut &agrave; hao&ucirc;t, souogni sa malade, et l&icirc; port&eacute; unne bouanne t&acirc;ss&egrave;e d'th&eacute;e et unne b&eacute;tyie &agrave; m&acirc;ngi...<br/>
<br/>
Le bouan-homme erv&icirc;nut ponr d&icirc;nn&eacute;. Il 'tait tout dr&ocirc;le et n&eacute; r'sortit pas qu&eacute; pour all&eacute; souogni les b&ecirc;tes.<br/>
<br/>
Quand v&icirc;nt l's&eacute;, d'vant l'heuze d'all&eacute; au tyulte, la fille d&icirc;t &agrave; sa m&eacute;ze qu'oul' 'tait bein m&ucirc;s, qu'ou' n'avait p&ucirc;s qu'ma &agrave; la t&ecirc;te; qu' ou' pouait bein rest&eacute; unne h&egrave;uze ou dae&ucirc;x toute seule; qu' ou' n'voulait pas l'emp&ecirc;chi d'all&eacute; au s&egrave;rvice. &ldquo;Et p&icirc;s!&rdquo; s'l&icirc; f&icirc;t-alle, en la r'gardant bein fisqu&eacute;ment, &ldquo;si j'ny-allon' ni l'unne ni l'ao&ucirc;tre, y-en a iun tyi s'sa bein d's'appo&icirc;nt&egrave; - criy-ous pon, mamman?&rdquo;<br/>
<br/>
- &ldquo;Ah! j'comprends!&rdquo; s'f&icirc;t la m&eacute;ze, en l'vant la t&ecirc;te brusqu&eacute;ment et en la r'gardant dans l's'yi&egrave;r,&rdquo; tu n'voudrais pas faize de painne au pou&ocirc;rre m&eacute;dian. J'v&eacute; bein &agrave;-ch't'heu d'yi bor' qu&eacute; l'pot coule. Eh bein, ma p'tite, sait trantyille, n'ou v&egrave;rra!&rdquo; ....<br/>
<br/>
La bouanne-femme y-allit, au s&egrave;rvice ....<br/>
<br/>
A la sortie, note janne homme - qu&eacute; j'appel'lon' Flip - s'en va &agrave; lyi couozant, et en l&icirc; pr&eacute;nant ses livres, l&icirc; d'mande ty-est qui fait qu&eacute; Misse L&icirc;zab&egrave;t n'est pas ov'lyi... L&eacute; pou&ocirc;re gar&ccedil;on! la voua&icirc;s l&icirc; tremblle.<br/>
<br/>
- &ldquo;Oul'est au li&egrave;t, bein malade!&rdquo; s'l&icirc; f&icirc;t-alle.<br/>
<br/>
- &ldquo;Ah! mon doux! mon doux! fut la r&ecirc;ponse et, clyaque! n&eacute; v'l&agrave; les livres bas, dans la b&ocirc;e ....<br/>
<br/>
- &ldquo;L&agrave;, ergard&egrave;z ty'est qu'ou' faittes - n&eacute; v'l&agrave; mes biao&ucirc;x livres ruin&egrave;s! Eh! ty-est qu'ou' z-av&egrave;z, don? ou z-&ecirc;tes tout &ecirc;n&egrave;rv&egrave;!<br/>
<br/>
- Ty'est qu'j'ai? Mais ou' n'l&eacute; sav&egrave;z, d&ocirc;n, pas : j'aimme vote fille!!! S'oul' allait mouozi, j'n'en &eacute;zais pas pour longtemps opr&egrave;s lyi. Oui, j'l'aimme! j'l'aimme! Dites-m&eacute;, j'vos en prie, en mou&ocirc;rra-t-alle? Ah! qu&eacute; j'voudrais la ve&icirc;s accouo unne fe&icirc;s, pour l&icirc; dize comm-est qu&eacute; j'l'aimme, ma pou&ocirc;rre p'tite Lizab&egrave;t!&rdquo;<br/>
<br/>
- &ldquo;Ou' dites qu'ou' l'aim&egrave;z et ou' z-av&egrave;z attendu jusqu'&agrave;-ch't'heu d'vant vos d&ecirc;clyaz&eacute;. N'en v'l&agrave; un homme! pas p&ucirc;s d'tyeu qu'unne poule d&eacute; France. Est-che l&agrave; d's'hommes! Ah! ch&eacute; n'tait pas d'ma&icirc;mme dans not temps&rdquo; ....<br/>
<br/>
- &ldquo;Mais, m'aimme-t'alle, lyi? l&agrave;! s&eacute;lement un p'tit mio?&rdquo; s'l&icirc; f&icirc;t-i'.<br/>
<br/>
- &ldquo;V'n&egrave;z &agrave; huit heuzes d'main au s&eacute; et p&icirc;s ou' v&egrave;rr&egrave;z; car i' fao&ucirc;t qu&eacute; j'vos diche qu'un moussieu la voudrait, note fille. I' fao&ucirc;t vos d&ecirc;p&ecirc;chi, s'ou n'voul&egrave;z pas la m&acirc;ntyi. V'n&egrave;z d'main p&acirc;l&eacute; &agrave; s&acirc;n p&eacute;ze; mais sans manque, dia! s'il est vrai qu'ou' l'aim&egrave;z tant.&rdquo;<br/>
<br/>
- &ldquo;Ah! j'n'y m&acirc;nqu'sai pas - j'voudrais qu&eacute; s'sait &agrave;-ch't'heu!&rdquo; s'f&icirc;t-i' d'unne voua&icirc;s toute ag&icirc;t&egrave;e.<br/>
<br/>
Il' taient arriv&egrave;s &agrave; la h&eacute;che. I' r'donnit les livres &agrave; la bouanne-famme. Il' z-avait bein &ecirc;ssuy&egrave;s attout s&acirc;n mouoche d'pao&ucirc;te - i' n'avaient pas t&egrave; bein salis, et p&icirc;s i' s'entredizent <i>bonsou&egrave;r</i>, et s'n'allizent ch&acirc;ty'un d's&acirc;n bor'.<br/>
<br/>
Quand oul'ouvrit l'h&ucirc;s d'la tyu&icirc;zinne, oul' ap&egrave;rchut s'n'homme ty '&eacute;tait assis d'vant l'feu et tyi r&ocirc;nflyait.<br/>
<br/>
&ldquo;Bon!&rdquo; s'f&icirc;t-alle &ldquo;tout est bein, - i' dor'; j'm'en vais vite mont&eacute;, d'vant tyi s'r&ecirc;ville&rdquo;. Ou' r'frumit l'h&ucirc;s bein douochement et s'n'allit vite &agrave; hao&ucirc;t, ve&icirc;s ty'est qu'sa fille fa&icirc;zaid d'bon.<br/>
<br/>
La fille n&eacute; dormait pas. Oul' 'tait toute i&egrave;r' quand sa m&eacute;ze entrit, et l&icirc; d&icirc;t : &ldquo;L'as-tu veu, mamman, l'as-tu veu?&rdquo;<br/>
<br/>
- &ldquo;Oui, oui!&rdquo; s'l&icirc; fit sa m&eacute;ze, &ldquo;sai tr&acirc;ntyille, ma L&icirc;zab&egrave;t, tout va bein. I' t'aimme! I' veindra d'main au s&eacute; p&acirc;l&eacute; &agrave; t&acirc;n p&eacute;ze. J'les basqu&eacute;zon' tou&ocirc;s les dae&ucirc;x, tu v&egrave;rras! Qu'l'ao&ucirc;tre ve&icirc;nt-je, si veur, il est tchuit.<br/>
<br/>
- &ldquo;Ah! m&egrave;rcie! m&egrave;rcie! mamman! Qu'chonna m'fait du bein, d'vos ou&iuml;! s'f&icirc;t la fille. - Dans dae&ucirc;x minutes ou' dormait comme unne toupie. Sa m&eacute;ze la la&icirc;ssit et s'n'allit s'd&ecirc;ch&acirc;ngi ........................................................................................................<br/>
<br/>
Le lond'main fut un jour d'attente pour tous, et ch&ocirc;se &ecirc;trange, L&icirc;zab&egrave;t 'tait r'faitte - s&acirc;n ma' avait dispazu.<br/>
<br/>
Le jour s&eacute; p&acirc;ssit et la ni&ecirc;t v&icirc;nt. J&eacute; r'viyon' nos tre&icirc;s anm&icirc;ns ass&icirc;s &agrave; l&ucirc;s maimes pi&egrave;ches, d'vant l'feu, dans l&ucirc;s parlae&ucirc;x. I' sont tou&ocirc;s p&ecirc;nsifs, et n's'entre-d&icirc;zent presque rien, et l'temps s'av&acirc;nche.<br/>
<br/>
I' n's'en fao&ucirc;t p&ucirc;s qu'un quar' d&eacute; sept.<br/>
<br/>
- &ldquo;Eh bein! L&icirc;zab&egrave;t, ty'est qu'est ta r&ecirc;ponse?&rdquo; s'f&icirc;t l'p&egrave;ze &agrave; sa fille.<br/>
<br/>
- &ldquo;La ma&icirc;mme, papa, je n'l'aimme pas. J'ai grand r'gr&egrave;t d'all&eacute; contre vote volont&egrave;; car j&eacute; sai' bein qu'ch'est m&acirc;n bonheur qu'ou d'ziz&egrave;z; mais j&eacute; n'peux pas m'soum&egrave;ttre. J'vos l'di occouo unne fe&icirc;s, ch'n'est pas pour m&eacute; ty'il es ten painne, ch'est pour mes sou', et p&icirc;s&rdquo; ....<br/>
<br/>
- &ldquo;N'en v'la ass&egrave;z, i' n'm'en fao&ucirc;t pas d'ao&ucirc;tre; j'sai bein &agrave; ch't'heu tyi faize!&rdquo; s'l&icirc; f&icirc;t-i'<br/>
<br/>
Au ma&icirc;mme instant tyi d&icirc;zait chonna, n'ou tapait unne ronde s&ucirc;s l'h&ucirc;s d&eacute; d'hor', comme si ch'avait t&egrave; s&ucirc;s un p'tit tambour.'<br/>
<br/>
I' s&eacute; l'vizent tou&ocirc;s les tre&icirc;s.<br/>
<br/>
- &ldquo;All-ou&ocirc;s-z-en! All-ou&ocirc;s-z-en!&rdquo; s'f&icirc;t Ma&icirc;tre Edouar'.<br/>
<br/>
Les dae&ucirc;x fammes filizent comme dae&ucirc;x balles.<br/>
<br/>
Le bouan-homme criyit &ldquo;Entr&egrave;z!&rdquo; - Ou' z-av&egrave;z d'vin&egrave; ty'est qu&eacute; ch'tait.<br/>
<br/>
Ch'tait note moussieu, tyi v'nait pour sa r&ecirc;ponse ....<br/>
<br/>
&ldquo;Bonsou&egrave;r! Ma&icirc;tre Edouar,&rdquo; s'f&icirc;t i', en entrant. Eh bein, tyi nouvelles!&rdquo;<br/>
<br/>
- &ldquo;Assi&egrave;v-ons, don! o&ugrave; s's&egrave;z p&ucirc;s &agrave; votre a&icirc;se, s'ou' z-&ecirc;tes assis, pour ou&iuml; chein qu'j'ai &agrave; dize,&rdquo; s'l&icirc; f&icirc;t Me. Edouar'.<br/>
<br/>
Quand il' eut pr&icirc;ns unne tyi&ecirc;ze d'l'ao&ucirc;te c&ocirc;t&eacute; du foyi, fa&icirc;zant fache au bouan-homme, ch't'&icirc;chin l&icirc; d&icirc;t : &ldquo;Ou' z-&ecirc;tes v&eacute;nu pour votre r&ecirc;ponse. Eh bein, j'en ai p&acirc;l&eacute; &agrave; ma fille; mais ou' n'est pas d&eacute; ch't'avis-l&agrave;. Ou' n'vos aimme pas ....&rdquo;<br/>
<br/>
- &ldquo;Bah! bah! v'l&agrave; tyi vaindra! j'laimme bein, m&eacute; : ch'est unne belle fille, qu&eacute; votre fille, et j'l'aimme; oh! mais j'l'aimme ou' n'sait dy&egrave;ze combain. Qu'ou' m'pr&ecirc;ns-je, et ou'veindra b&eacute;t&ocirc;t &agrave; m'aim&eacute;; j'en s&icirc;s sae&ucirc;x.&rdquo;<br/>
<br/>
- &ldquo;Ch'est un grand honneur qu'ou'nos faittes-l&agrave;, m&acirc;n bouan moussieu; mais tout d'bon, j&eacute; cr&eacute;, m&eacute; &egrave;ttout qu'ou' pouorr&eacute;ziez ergard&eacute; p&ucirc;s hao&ucirc;t, dans votre position - un homme riche comme vous; car ou' sav&egrave;z - i' fao&ucirc;t qu&eacute; j'vos l'd&icirc;ze - j&eacute; n'pou&ocirc;rrai pas l&icirc; la&icirc;ssi grand'ch&ocirc;se. Je sai bein qu'il a t&egrave; rapport d&egrave;rni&eacute;zement qu'm&acirc;n fr&eacute;ze v'nait d'mouozi &agrave; la Califourni, tyi n'avait jammais mazi&egrave;, et tyi m'avait la&icirc;ssi toute sa fortunne, et unne grande, occouo - car il 'tait riche et riche. Eh bein, janne homme, quand &agrave; m'av&eacute; la&icirc;ssi ses sou', ch'est un tas d'gnolin - i' n'm'a la&icirc;ssi rein. - Eh, i' s'&eacute;tait mazi&egrave;, note fr&egrave;ze, et il avait d's'&ecirc;fants - tre&icirc;s ou quatre, et tyi l&icirc; survivent - n&eacute; v'l&agrave; ses h&eacute;zity&egrave;r' - compr&eacute;n-ous?&rdquo;<br/>
<br/>
- Oui, oui, i' compr&eacute;nait bein - qu&eacute; trop bein; car &agrave; m'zuze qu&eacute; l'bouan-homme av&acirc;nchait dans s&acirc;n discour', note moussieu s'teurtait pas mal s&ucirc;s sa tri&ecirc;ze et d'temps-&agrave;-ao&ucirc;tre, fa&icirc;sait d's'Oh! et d's'Ah! tyi n'annou&ccedil;aient pas grand ch&ocirc;se.<br/>
<br/>
Quand v&icirc;nt un temps, i'n'put p&ucirc;s y' t'nin, et s&eacute; l'vit, n'ou viyait bein ty'il 'tait h&ocirc;ribli&eacute;ment c&ocirc;ntrari&egrave;.<br/>
<br/>
Le bouan-homme s&eacute; l'vit &egrave;ttout et l&eacute; r'gardant l&icirc; d&icirc;t : &ldquo;Eh bein! ty'est qu'o&ugrave; z-en dites? - Mais, bah! chonna n'peut pas vos faize d&eacute; diff&eacute;zence, d'p&icirc;s, lyi - ou' m'l'av&egrave;z dit - v'l&agrave; tyi change l'affaize, s'f&icirc;t l'ao&ucirc;tre.<br/>
<br/>
Ma&icirc;tre Edouar' tyi k'menchait &agrave; s'm&acirc;rri : Ou' n'm&eacute; diz&ecirc;tes pas chonna y-a un p'tit brin - Ou' n'en voul&ecirc;tes pon d'ao&ucirc;tre, ou' l'aimm&ecirc;tes tant.<br/>
<br/>
- Ou' sav&egrave;z, Ma&icirc;tre Edouar', y-a l'ran' &agrave; gard&eacute; .... et si ou n'deit pas av&eacute; p&ucirc;s qu'ou' n'pouv&egrave;z l&icirc; la&icirc;ssi ....<br/>
<br/>
Ma&icirc;tre Edouar' n'l&icirc; donnit pas l'temps d'en dize d'ao&ucirc;tre; mais l&icirc; m&ocirc;trant l'h&ugrave;s du but d's&acirc;n d&eacute;, l&icirc; k'm&acirc;ndit d'sorti.<br/>
<br/>
- &ldquo;Ah!&rdquo; s'l&icirc; d&icirc;t-i; rouoge d&eacute; col&eacute;ze, &ldquo;fich&icirc;z-m&eacute; l'camp, et bein vite, s'ou' n'voul&egrave;z pas qu&eacute; j'vos fi&acirc;nque d&eacute;hor'. Oul' avait bein ra&icirc;son, note fille, d&eacute; dize qu&eacute; ch'tait pas d'lyi qu'ou' s'tiez en painne; mais d'la fortunne qu'ou' criy&ecirc;tes qu'oul &eacute;zait. Fich&icirc;z-m&eacute; l'camp, pe&ucirc;le qu'ou z'&ecirc;ts! ou n'&ecirc;tes qu'un achocre!&rdquo;<br/>
<br/>
L'ao&ucirc;tre vit bein ty'il 'tait temps d'fil&eacute; et i fut sans doute bein a&icirc;se d'en r&ecirc;cap&eacute; &agrave; si bou&acirc;n marchi; Car l&eacute; bouan-homme v'nait souotre li attou s&acirc;n b&acirc;ton. <br/>
<br/>
Comme s&eacute; fa&icirc;zait, Ma&icirc;tre Edouar' : &ldquo;Est-i' p&ocirc;ssiblle qu&eacute; j'aie 't&egrave; si b&ecirc;tes. I' m'avait si bein embli&ucirc;tr&egrave; qu&eacute; j'criyais tout chein tyi m'd&icirc;zait, l&eacute; pe&ucirc;le ty'il est.<br/>
<br/>
Ah! i' n's'&eacute;taient pon tromp&eacute;es, ni l'unne ni l'ao&ucirc;tre! Allon' l&ucirc;s cri&eacute; &agrave;-ch't'heu! Et i' s'y-en fut.<br/>
<br/>
Les dae&ucirc;x fammes f&ucirc;drent bein vite &agrave; bas. Il' avaient l'air bein contentes.<br/>
<br/>
- &ldquo;Av-ous ou&iuml;, comme j&eacute; l'ai bein arr&acirc;ngi, l'pendar'?&rdquo; s'l&ucirc;s f&icirc;t-i'.<br/>
<br/>
- &ldquo;Ty-est qu&eacute; ch't'avais dit, papa?&rdquo; s'l&icirc; f&icirc;t sa fille.<br/>
<br/>
- &ldquo;Tu n't'&eacute;tais pas tromp&egrave;e, ma p'tite Bab&egrave;t,&rdquo; fut la r&ecirc;ponse.<br/>
<br/>
- &ldquo;Tout est bein! m&acirc;n Douar', nos z-en v'l&agrave; pour d&eacute; bon d&eacute;barrass&egrave;s, d&eacute; ch't-&ocirc;ti-l&agrave;!&rdquo; d&icirc;t la m&eacute;ze.<br/>
<br/>
I' s'rassi&eacute;vizent tou&ocirc;s les tre&icirc;s et s'entre-p&acirc;laient amicaby&eacute;ment - les fammes, d'temps en temps erl&eacute;vaient la t&ecirc;te, et sembliaient &ecirc;cout&eacute;. Le bouan-homme, li, s'frippait, et s'd&icirc;zait comme &agrave; la-ma&icirc;mme : &ldquo;Mais, fallait-i' qu&eacute; j'f&ucirc;sse b&ecirc;te - et ch'va!&rdquo;<br/>
<br/>
Tout d'un coup, n&eacute; v'l&agrave; l'hao&ucirc;louoge tyi sonne huit heuzes, et au ma&icirc;mme moment, n'ou tape tre&icirc;s bou&acirc;ns coups &agrave; l'h&ucirc;s d&eacute; d'hor!<br/>
<br/>
L&eacute; bouan-homme, tressao&ucirc;tant : &ldquo;Eh! ty-est, d&ocirc;n, tyi peut nos v'nin occouo? S's&eacute;-che occouo li, parchance?&rdquo;<br/>
<br/>
- &ldquo;Nennin, nennin, m&acirc;n Douar'; ch'n'est pas l&agrave; s&acirc;n tapin. N't&eacute; d&ecirc;range pas, j'izai &agrave; l'h&ucirc;s m&eacute;,&rdquo; s'l&icirc; f&icirc;t sa famme, en s&eacute; l'vant et allant ouvri l'h&ucirc;s.<br/>
<br/>
B&eacute;t&ocirc;t n'ou ou&iuml; la maitr&ecirc;sse tyi d&icirc;zait : &ldquo;Oui, il est l&agrave;; entr&egrave;z; j's&icirc;s sae&ucirc;ze tyi s'sa bein a&icirc;se d&eacute; vos ve&icirc;s.<br/>
<br/>
Une minute opr&egrave;s, la maitr&ecirc;sse rentrait, suivie du janne homme qu&eacute; j'conna&icirc;sson d&eacute;j&agrave; bein, vous et m&eacute;, l'anmin du D&icirc;nmanche au s&eacute;.<br/>
<br/>
- &ldquo;Ah! ch'est t&eacute;, va&icirc;zin Flip!&rdquo; s'f&icirc;t l'bouan-homme, &ldquo;i' nos ennyiait - tu-as, d&ocirc;n, bein fait d&eacute; v'nin. Et tyi nouvelles? Assi&egrave;d-t&eacute;.&rdquo;<br/>
<br/>
Note janne homme, opr&egrave;s ty'il eut ch&acirc;tyi d'main d'ov' l&eacute; p&egrave;ze, en f&icirc;t autant d'ev' la fille, ty'&eacute;tait rouoge comme unne r&ocirc;se &ecirc;pannie. Et p&icirc;s n'ou k'menchit &agrave; p&acirc;l&eacute;, tant&ocirc;t d'unne ch&ocirc;se, tant&ocirc;t d'unne aoutre, d&eacute; sorte qu&eacute; dae&ucirc;x heuzes s&eacute; p&acirc;ssizent bein vite.<br/>
<br/>
L'hao&ucirc;louge, chutte fe&icirc;s, sonn&icirc;t diex z-henzes.<br/>
<br/>
Le janne homme s&eacute; l'vit, en d&icirc;zant : &ldquo;N&eacute; v'l&agrave; d&ecirc;j&agrave; diex z-heuzes! Ah! i' enny&icirc;z pas dans vote compangnie! (s&eacute; rassi&eacute;vant) : Ma&icirc;tre Edouar', vos plia&icirc;t-i' m'esty&ucirc;se : Ou' sav&egrave;z bein comme j&eacute; s&icirc;s situ&egrave;. Ma pou&ocirc;re mamman n'est p&ucirc;s janne - ou' s'fa&icirc;lyie et n'peut p&ucirc;s &ecirc;tre la&icirc;ssie toute seule &agrave; faize l&eacute; ma&icirc;nnage. J'ai, d&ocirc;n, p&ecirc;ns&eacute; ty'il 'tait temps pour m&eacute; d'ch&egrave;rchi famme - unne janne fille comme i' fao&ucirc;t - et j'l'ai trouv&egrave;e, chu tr&eacute;sor-l&agrave;; car ch'est un tr&eacute;sor qu&eacute; lyi. Ma&icirc;tre Edouar', ch'est votre brave et belle et douoche fille, qu&eacute; n&eacute; v'l&agrave;. Vos plya&icirc;t-i' m'la donn&eacute; pour ma famme? J&eacute; l'aimme! j&eacute; l'aimme, ma p'tite L&icirc;zab&egrave;t!&rdquo;<br/>
<br/>
Chutte fe&icirc;s-l&agrave;, l'bouan-homme n'en r'v&eacute;nait pas. &ldquo;Eh tyi? s'f&icirc;t-i', occouo un ao&ucirc;tre! Eh bein! ma Bab&egrave;t, ty-est qu'-tu'en dit. Aimmes-tu ch't-&icirc;chin?&rdquo;<br/>
<br/>
- Ah! mais oui, papa, ch'est li qu'j'aimme, j'n'en &eacute;zai pas d'ao&ucirc;tre qu&eacute; li!<br/>
<br/>
- Eh bein! s'f&icirc;t s&acirc;n p&eacute;ze, i' fao&ucirc;t qu&eacute; j'vos d&icirc;ze &egrave;ttout, &agrave; vous, qu&eacute; l'brit qui tyeur qu&eacute; m&acirc;n fr&eacute;ze m'a la&icirc;ssi unne fortunne n'est pas vrai. M&acirc;n fr&eacute;ze est mort, ch'est vrai, et a la&icirc;ssi unne grand' fortunne &agrave; la Califournie; mais il a la&icirc;ssi &egrave;ttout d's'&ecirc;fants; ch'est pourtyi, si ch'est unne fortunne qu'ou' ch&egrave;rch&icirc;z, p&ucirc;t&ocirc;t qu'note fille, ou' vos &ecirc;tes tromp&eacute; d'porte.&rdquo;<br/>
<br/>
L&eacute; janne homme, l&agrave;-d's&ucirc;s, s&eacute; l'vit, et d'un ton tout-&agrave;-fait pa&icirc;nn&egrave;, r&ecirc;ponnit : &ldquo;Ma&icirc;tre Edouard', j'sai bein qu'ou' n'dites pas ch'l&agrave; pour m'insult&eacute;; mais criy&icirc;z-m&eacute;, j&eacute; n's&icirc;s pas un tel achocre; j'ai ass&egrave;z d'm&eacute;-ma&icirc;mme pour m&eacute; et ma famme, quand j'en &eacute;zai iunne. Ch'est pour vote fille qu&eacute; j'vos d'mande - pas pour unne fortunne en sou' - occouo unne fe&icirc;s, la fortunne qu&eacute; j'ch&egrave;rche, ch'est vote fille qu&eacute; n&eacute; v'l&agrave;!&rdquo;<br/>
<br/>
- Eh bein! Betsy, ty'est qu'tu-en di? s'f&icirc;t l'bouan-homme &agrave; sa famme.<br/>
<br/>
- Ch'est un bou&acirc;n et brave gar&ccedil;on! s'f&icirc;t Betsy; j&eacute; n'cra&icirc;ns pas d'l&icirc; donn&eacute; note p&eacute;tite Bab&egrave;t; car j's&icirc;s sae&ucirc;ze tyi l'aimme et ty'il en souan'na bein!<br/>
<br/>
- Bon, bon, s'l&icirc; f&icirc;t s'n'homme, qu&eacute; ch'sait d'maimme. Bab&egrave;t, vein-t'en ichin.<br/>
<br/>
Sa fille s'y-en fut comme unne balle.<br/>
<br/>
La p&eacute;ze, embrachant sa fille j&ocirc; s&ucirc;s j&ocirc; et prennant la main d'Flip et mettant la cheinne d&eacute; sa fille d&eacute;dans, l&ucirc;s dit : &ldquo;L&agrave;, m's'&ecirc;fants, entre- embrach-ous, et sin&egrave;z l'contrat.&rdquo;<br/>
<br/>
- Ch'est-t&eacute; tyi l'&eacute;zas, m&acirc;n Flip, note p&eacute;tite Bab&egrave;t! Et allant &agrave; sa famme, i' l'embrache &egrave;ttout j&ocirc; s&ucirc;s j&ocirc;.<br/>
<br/>
Et notre anmin Flip, s'adr&eacute;chant &agrave; s&acirc;n futuze biao&ucirc;-p&eacute;ze, l&icirc; dit : D'ov' vote p&egrave;rmission, et p&icirc;s va li-ma&icirc;mme embrachi sa belle-m&eacute;ze pr&eacute;tendue, en fa&icirc;t autant &agrave; s'n'amouozae&ucirc;ze, et p&icirc;s va ch&acirc;tyi d'main ov' l&eacute; sien tyi s'sa p&ucirc;s tar' s&acirc;n biao&ucirc;-p&eacute;ze!<br/>
<br/>
Et tout l'monde est content et dans la joua&icirc;e.<br/>
<br/>
Le bouan-homme n&eacute; mantait pas, en d&icirc;sant que s&acirc;n fr&egrave;ze - &agrave; li - n'l&ucirc;s avait la&icirc;ssi rein, - ch'tait s&acirc;n biao&ucirc;-fr&egrave;ze, l&eacute; fr&eacute;ze d&eacute; sa B&egrave;tsy, ty'&eacute;tait &egrave;ttout mort &agrave; la Califournie, et tyi, n's'&eacute;tant jammais mazi&eacute;, avait la&icirc;ssi toute sa fortunne &agrave; sa soeu', la m&eacute;ze d&eacute; note janne fille tyi, comme d&eacute; ra&icirc;son, d'vait, lyi-ma&icirc;mmem en h&eacute;rit&eacute; p&ucirc;s tar' ..............................<br/>
<br/>
Ou' voudr&eacute;ziez bein, sans doute, sav&eacute; ty'est qui d'v&icirc;nt du biao&ucirc; moussieu, ty'&eacute;zait voulu la p'tite L&icirc;zab&egrave;t - et occouo p&ucirc;s ses sou'.<br/>
<br/>
I' n'eut qu'd'en cr&eacute;v&eacute; d'rage et d'd&ecirc;pi&egrave;t, quand i' s'vit si bein happ&egrave; - ou' pou&egrave;z l'craize. I' c&ocirc;ntinuit occouo s&acirc;n train un p'tit d'temps, p&icirc;s, un biao&ucirc; jour i' dispazut, et en d&egrave;ttes par s&ucirc;s l's'yier'. Chein tyi la&icirc;ssi dri&eacute;ze fut vendu par d&eacute;vant l'offici. N'ou dit tyi n'y-en eut pas ma&icirc;mme ass&egrave;z pour p&eacute;yi l'louage tyi d'vait, et les frais.<br/>
<br/>
La pou&ocirc;rre vielle criatuze tyi l'souognait, ni l's'ao&ucirc;tres &agrave; tyi i' d'vait, n'e&ucirc;drent rein.<br/>
<br/>
N'lou ou&iuml;t tyiques me&icirc;s opr&egrave;s, ty'il 'tait v'nu tout-&agrave;-fait &egrave;s tch&acirc;ns. N'en v'l&agrave; la fin!<br/>
<br/>
<a href="charlespicot.html">C. DU MONT.</a><br/>

&nbsp;<p>

<font size="2">

<I>Viyiz &eacute;tout:</I><p>

<ul>
<li><a href="mathiage.html">L'amour et l'mathiage en J&egrave;rriais</a><p>
<li><a href="painculprit.html">Who is the culprit?</a><p>
<li><a href="painvalentines.html">Who sent those Valentines to Lonore?</a><p>
<li><a href="fille.html">La Fille Amouoreuse</a><p>
<li><a href="fillfaut2.html">La Fille Tchi Nos Faut</a><p>
<li><P><A HREF="filmal.html">La Fille Malade</A></P>
<li><a href="hardelle.html">Tch'est Qu'J&eacute; F'thons De Touotes Nos Hardelles?</a><p>
<li><a href="henri.html">Pas d'sa fa&ucirc;te &agrave; Henri</a><p>
<li><a href="faitlamour.html">Chaque jour &agrave; son tour, Tout l'monde fait l'amour</a><p>
<li><a href="alamour.html">&Agrave; l'Amour!</a><p>
<li><a href="lovesyoungdream.html">L's amours du jeane &acirc;ge</a><p>
<li><a href="mathious.html">Mathi'-ous, Garcons, Mathi'-ous</a><p>
<li><a href="3bachouards.html">Treis bachouards et eunne petite pimpr&eacute;luche</a><p>
<li><a href="bellabilo.html">Miss Bella Bilo</a><p>
</ul>
</font>

&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

</BODY>
</HTML>

