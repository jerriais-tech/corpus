<HTML>
<HEAD>
<TITLE>En cherche d'femme</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

<center><font color="#215e21"><h2>En cherche d'femme</h2></font></center><p>

<div align="center"><b>Com&eacute;die J&egrave;rriaise en trais actes.</b><br/>
<br/>
<b>------------</b><br/>
<br/>

<table align="right" border="0"  width="400">
  <tr><!-- Row 1 -->
     <td>
	 <img src="encherchedfemme1930a.jpg" width="390" height="" alt="" title="" align="right" /><br/>
&nbsp; <br/>
	 <img src="encherchedfemme1930b.jpg" width="390" height="" alt="" title="" align="right" /><br/>
&nbsp; <br/>
	 <img src="encherchedfemme1930c.jpg" width="390" height="" alt="" title="" align="right" /><br/>
&nbsp; <br/>
	 <img src="encherchedfemme1930d.jpg" width="390" height="" alt="" title="" align="right" /><br/>
&nbsp; <br/>
	 <img src="encherchedfemme1930e.jpg" width="390" height="" alt="" title="" align="right" /><br/>
&nbsp; <br/>
<img src="encherchedfemme5.jpg" width="390" height="" alt="" title="" align="right" /><br/>
&nbsp; <br/>
<img src="encherchedfemme1.gif" width="390" height="" alt="" title="" align="right" /><br/>
&nbsp; <br/>
<img src="encherchedfemme2.gif" width="390" height="" alt="" title="" align="right" /><br/>
&nbsp; <br/>
<img src="encherchedfemme4.gif" width="390" height="" alt="" title="" align="right" /><br/>
&nbsp; <br/>

	 </td><!-- Col 1 -->
  </tr>
</table>




<i>(D&egrave;di&egrave;e &egrave;s Jerriais hors pays qui n'ont pas roubli&egrave; lus vi&egrave;r lingo).</i><br/>
<br/>
<br/>
<b>PERSONNAGES:</b><br/>
<br/>
<br/>
</div><div align="left">Douar' Pailloche, un vi&egrave;r gar&ccedil;on avathicieux.<br/>
Jane Pailloche, sa soeur.<br/>
Missis Turgis, veuve, &eacute;go&iuml;ste.<br/>
Sophie, sa fille, bouanne &agrave; mathier.<br/>
Fred, un jeune tch&egrave;rpentchi, amouotheux d'Sophie.<br/>
Joe, apprenti-tch&egrave;rpentchi.<br/>
Elise, la petite servante &egrave;s Turgis.<br/>
<br/>
</div><div align="center">------------<br/>
</div><div align="left"><br/>
</div><div align="center"><b>Acte I.</b><br/>
<br/>
<b>SC&Egrave;NE I.</b><br/>
<br/>
<b>Siez les Pailloche.</b><br/>
<br/>
<br/>
</div><div align="left"><i>La bounne tchuisine siez Douar' Pailloche. Sofa, tchaithes et fauteuil ercouverts en crin. &#8220;Antimaccassars&#8221; sus touos les dossi&egrave;rs.</i><br/>
<br/>
<i>Dans l'mitan d'l'appartement, une tabl'ye avec la lampe et la gazette dessus. Sus une autre tabl'ye, pus p'tite, des livres et des flieurs artificielles dans un vase.</i><br/>
<br/>
<i>Sus les muth&acirc;lles, un portrait du V&eacute;suve et un autre d'un navithe. Deux &#8220;sampleurs&#8221;, des cartes et ribans, des prix d'p&acirc;raisse pour des g'niches.</i><br/>
<br/>
<i>Douar' Pailloche, 56 ans, est assis aupi du feu &agrave; fumer sa pipe. I' patha&icirc;t songeux.</i><br/>
<br/>
<i>Jane Pailloche, 60, est &agrave; ouvrer une dgh&egrave;rtch&eacute;the aupr&egrave;s d'la p'tite tabl'ye.</i><br/>
<br/>
</div><div align="center">------------<br/>
</div><div align="left"><br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu n'dis rein, &agrave; s&eacute;-s&eacute;.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan!<br/>
<br/>
</div><div align="center"><i>Un silence.</i><br/>
<br/>
</div><div align="left">Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;As-tu entendu des nouvelles &agrave; la vendue?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nannin!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Rein, absolument rein?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan!<br/>
<br/>
</div><div align="center"><i>Un autre silence.</i><br/>
<br/>
</div><div align="left">Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eche les Touz&eacute; qu'ont acatt&eacute; le dr&eacute;cheux?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;&#8230; J'pense que oui!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tout seu'</i>). Tu penses? Tu penses? Tch'est qu'ch'est qu'd'hommes? V'l&agrave; qui n'prend autchun int&eacute;th&ecirc;t.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;M&eacute; d'visais-tu?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'tais &agrave; conter mes points.<br/>
<br/>
</div><div align="center"><i>Un silence.</i><br/>
<br/>
</div><div align="left">Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dis, Douard', combein qu'ils ont payi du dr&eacute;cheux, les Touz&eacute;?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Onze chelins, j'pense!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et i' valait un louis tout rond! V'l&agrave; qu'a tr&eacute;jous la chance, ches gens-l&agrave;!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'avais yeu esp&eacute;thance de l'aver m&eacute;-m&ecirc;me, le dr&eacute;cheux!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et pour y'o&ugrave; l'mettre, man p&egrave;the b&eacute;nin?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nulle part. J'savais bein qu'les Touz&eacute; en avaient grand besoin d'yun. Le Ph'lip m'avait dit qu'il &eacute;thait bein donn&eacute; vingt-chinq ch'lins pour en aver yun qui s'sait passabli&eacute;ment bon. J'pensais d'aver ch't'ila pour djix ou douze chelins et d'l&eacute; lus r'vendre; mais, malheutheusement, la M&eacute;rienne 'tait &agrave; la vendue! J'avais prins bouan soin que l'Ph'lip et l'Joe n'y s'saient pas. - Ch'est m&ecirc;me pour chonna que'je l's'avais envi&egrave;s m&eacute; qu'si deux charges de vraic &agrave; l'Etacq &agrave; matin. J'savais bein qu'la bouanne femme ne pouvait pon gabather jusqu'&agrave; la vendue et j'm&eacute; faisais seux d'un bouan jour. Mais tch'est qu'&eacute;thait jamais pens&egrave; que chutte vieille huche de M&eacute;rienne y'&eacute;thait t&egrave;, yi, avec ses roumatisses et par un' t&egrave; temps! De vrai, quand j'l'ai veue qui s'en v'nait hampionnant amont la cache et que je m'sis dout&egrave; d'chein qui la faisant v'nin'j'&eacute;thais yeu l'tcheu d'la binder du bu d'ma botte par dessus l'foss&egrave;! Fichue vielle n&acirc;dgheuse!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, man gar&ccedil;on, ch'est coumme les mauves souentre la paisson, v'la qui sent un bardghin de n'importe yo&ugrave;. V'la qui s'train'nait &agrave; grappins jusqu'&agrave; Gouorey pour aver de tchi &agrave; bouan marchi!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et penser qu'ou' s'sa ichin d'main &agrave; faithe not' lavage!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si j'avais bein seu, j'&eacute;thais 't&egrave; lis dithe hier au s&eacute; que j'avions change not' jour et de v'nin anni&egrave;t.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Fallait y'aller 'aussin. Tu vai' bein comment qu'tu m'as fait perdre au mains djix ou douze chelins. J'm'&eacute;tais bein chergi d'env'yer l's'hommes hors de la vaie. Eche que tu n'pouvais pas en faithe autant pour les femmes, t&eacute;?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'pouvais-t-i' m'douter qu'une vielle estropi&egrave;e coumme chonna s'n'allait pativathonner deux milles dans les pitchaux pour l'amour d'acater un dr&eacute;cheux, quand oul' a d&eacute;j&agrave; d'la peine &agrave; hampionner jusqu'ichin une fais par tchinze jours? Et pis, quand m&ecirc;me, tu n'm'avais pas dit qu'tu' voulais faithe un coup.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Je m'rattrapp'thai la pr&eacute;chaine fais, va. I' lus faut un autre sofa, et j'sai' bein qu'ils ont id&egrave;e sus yun qui s'sa &agrave; la vendue &egrave;s Langliais. J'gage bein qu'i' n'y s'sont pas nus, &agrave; chette-l&agrave;, et j'm'arrang'geai d'sorte &agrave; l'aver, m&eacute;, l'sofa, et &agrave; l'lus r'vendre, &agrave; man prix, ou bein nou-z'en verra d'autres!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu f'thas be&icirc;n! Et j'men vais prendre soin qu'autchun des v&ecirc;sins n'ait envie d'l'aver, chu sofa l&agrave;. Il est bein a&icirc;si d'les d&ecirc;gou&ocirc;ter, sans faithe mine de rein. Un mot ichin et un mot l&agrave;, i' n'en faut pas pus! Laisse-m&eacute; faithe! Ch'n'est pas la prumi&egrave; fais que j't'&eacute;thai aidji &agrave; faithe un bouan bardghin, sans en aver l'air. Mais pour ach'teu j'men vais m'couochi. A d'main. <i>(exit Jane)</i>.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>tout seu</i>): Vaithe, ch'est tout bein d'promettre d&eacute; m'baillyi un coup d'main pour la pr&eacute;chaine fais : ch'l&agrave; n'm&eacute; r'dounne pas la chance que j'ai mantchi anni&egrave;t. Ch'est un d'mi&eacute;-souverain qu'j'ai perdu. J'ai-perdu-un-d'mi&eacute;-souverain!! Un bouan d'mi&eacute; souverain!! Mais ch'n'est pas tout ch'l&agrave;. N'en v'l&agrave; assez de gagni des deux-treis minz&egrave;thables ch'lins &agrave; la fais. Il est temps que j'faiche un bouan coup, un grand coup. Y'a assez longtemps qu'j'y pense. D&eacute; d'pis b&eacute;t&ocirc;t un an que j'sis &agrave; ruminer tout chonna, il est temps d'arriver &egrave;s faits, &agrave; la fin. J'veurs bein admettre que Jane m'a aidji &agrave; sauver et &agrave; coyer et &agrave; agner man mio d'butin mais avec tout chonna j'ai tr&eacute;jous 't&egrave; obl'yigi d'lis bailli fouaille et bourgaille ichin. Et jamais ou n'ma laissi touchi m&ecirc;me &agrave; un quart de siextounn'yi d'sa rente, et jamais d&eacute;dpis l'partage j'n'ai veu seul'ment la couleu du papi de yunne de ses obligations! Vaithe. - Jane est tout bein pour coyer, mais Jane ne m'a jamais rapport&egrave; un liard. J'qu'menche &agrave; en aver assez, &egrave;tou, d'battre les qu'mins. La miyeu sp&eacute;tchulation &agrave; faithe achteu' pour m&eacute; ch'est d'mathier une femme qu'a du bein. Ch'n'est pon que l'mathiage, coumme mathiage, m'attithe fort, &agrave; l'&acirc;ge que j'ai, mais mathier une femme qu'a du bein, ch'est occouo une affaithe qui vaut la peine, quand nou sait que nou pouorra tr&eacute;jous m&ecirc;nagi sa femme. Ah! si ch'tait pour aver une femme et pour c&eacute;der &agrave; touos ses caprices - j'aim'thais occouo mus ervenin &agrave; Jane, mais ch'est <i>m&eacute;</i> qui p&acirc;le ich&icirc;n, et quand ch'est <i>m&eacute;</i> qui p&acirc;le i' faut, et i' faudra, que nou m'&ecirc;coute. Ch'n'essa pas &agrave; <i>m&eacute;</i> qu'une femme - n'importe tch'est qu'ou' s'sait - tcheindra t&ecirc;te pour longtemps, une fais bein mathi&egrave;s! Et quant &egrave;s s'path&acirc;tions d'beins, nou n'en verra pas par ichin, ch'est m&eacute; qu'en r&ecirc;ponds. Don, ch'est d&eacute;cid&egrave; - je m'math'yie - et &agrave; une femme qu'a du bein. - N&eacute; v'l&agrave; l'prumi&eacute; point. - Ch'est d&eacute;cid&eacute; - d&eacute;dpis des mais qu'j'y pense. Et il est d&eacute;cid&egrave; &eacute;tou, autant vaut m'l'admettre, que ch'est y'une de nos va&icirc;sines que j'prends - la m&egrave;the ou la fille! Seul'ment, n&eacute; v'la : la tchelle &egrave;che qu'&agrave; les h&egrave;rpins? Si ch'est la fille, &agrave; tchi bon aller m'b&acirc;ter ov sa m&egrave;the? Si ch'est la m&egrave;the, tch'est qu'la hardelle me vaudrait? Et j'ai yeu bieau t&acirc;chi d'apprendre, - pas moyen! Si ch'tait d'la rente ou d'la propri&eacute;t&egrave; ou des obligations sus l's'Etats ou m&ecirc;me des sous dans yunne de nos banques, si ch'tait des ch&acirc;res de gaz ou des Gruchi&egrave;rs, j'&eacute;thais bein m&ecirc;nagi &agrave; l'apprendre y'a longtemps, mais ch'est hors Jerry qu'ils ont lus fait pli&egrave;chi et dame! d&eacute; d'pis qui sont v'nues par ilo, nou' n'a peu en saver rein sinon que ch'est deux femmes assez trantchilles qui daivent aver un bouan r'v&eacute;nu pour d'meuther dans une telle maison et vivre aussi bein coumme i' font. (V'la qui chang'gea un mio une fais mathi&egrave;e, ma p'tite femme; ne dit mot!) Enfin, d'pis qu'ch'est d&eacute;cid&egrave; j'arriv'thons bein &agrave; trouver, d&egrave;s qu'je s'sai un mio pus intime avec yeux. Ch'n'essa p't&ecirc;tre pon si difficile, opr&egrave;s tout. J'en ai trouv&egrave; d'autres! Allons!<br/>
<br/>
(<i>Un long silence</i>). - Tout d'm&ecirc;me, ch'est la Jane qui m'g&ecirc;ne, un mio. Tch'est qu'ou ditha, la Jane? Seux qui y&eacute;tha du feu d'satchi d&egrave;s qu'ou verra par o&ugrave;est que l'vent souffl'ye. J'crains bein qu'ou n'men baille, du fi' &agrave; r'teurtre. J'voudrais qu'ou s'n'ithait pour siez mais et qu'ou ne r'veindrait que quand tout essait arrangi et m&eacute; bein mathi&egrave;. V'la qu'&ecirc;vit'tait bein d'la minz&egrave;the. Mais pour achteu - au li&egrave;t.<br/>
<br/>
</div><div align="center"><b>SC&Egrave;NE II.</b><br/>
<br/>
<b>Siez les Turgis.</b><br/>
<br/>
</div><div align="left"><i>Le p'tit parleux les Turgis. Sophie, une jeune fille de 22 ans finis d'baithe du th&eacute;e. Tabl'ye bein minze; doubl'yi, serviettes, argent'tie. Meubl'ye bein arrangis. Des flieurs dans des vases. Piano. Livres et gazettes sur les tabl'yes. Une fen&ecirc;tre d'un bord. Elise, le servante, est &agrave; cli&egrave;rgi la tabliye.</i><br/>
<br/>
</div><div align="center">-----------<br/>
</div><div align="left"><br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou' z'avez l'air triste &agrave; s&eacute;-s&eacute;, Miss Sophie.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, ma pouorre Elise, et j&eacute; l'sis. (<i>Un silence</i>). Ma pouorre Elise, y'a bein des temps dans la vie!<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, dame, Miss Sophie, j'avons tous nos peines et nos minz&egrave;thes, mais les uns en ont pus que l'sautres. Les siens qu'ont &agrave; gangni lus vie, par exempl'ye, savent bein chein qu'ch'est qu'la peine. J'p&acirc;le pas tout du pour m&eacute;, car ou m'avez trejous 't&egrave; bein bouanne, mais, tout d'm&ecirc;me, quand nou' z'est ind&eacute;pendants, ch'est d&ecirc;j&agrave; une grand'chose!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ind&eacute;pendants! Ma pouorre Elise. Ah! si tu savais!<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; yi-m&ecirc;me</i>): Je n'sais pas chein qu'ou peut aver, la p'tite ma&icirc;tresse, yi qu'a amor d'&ecirc;tre dghaie coumme un pinchon - (<i>En haut</i>) : S'ou' voul&ecirc;tes aller &agrave; vot' piano, un p'tit brin, v'la qui vos cach'chait ches id&egrave;es-l&agrave;, Miss Sophie. N'y a rein coumme la musique pour vos r&ecirc;villyi. Quand man biau-p&egrave;the ramasse sa chifournie au s&egrave;, v'l&agrave; qui met toute la maison de bouanne humeur! Ch'est la m&ecirc;me chose quand j'sis dans la tchuisine et que j'vos ouai chanter et jouer; v'la qui m'fait du bein, m&ecirc;me &agrave; m&eacute;, qui n'comprends pourtant pas grand'chose &agrave; la musique de piano.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'n'ai pon l'tcheu d'chanter &agrave; s&eacute;-s&eacute;, l&agrave;! - As-tu dounn&eacute; ma lettre au p'tit Rossigno'?<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais oui, Miss Sophie, et les deux sous &egrave;tou. I' l'a prinze et a dit qu'il en soign'na.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, merci! V'la qu'est bein. Achteu, Elise, coumme une bouanne fille, laisse-me en r'pos jusqu'&agrave; ce que m'm&egrave;e r'veinge! J'ai mal &agrave; la t&ecirc;te. Frume les portes.<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>s'n allant ov la vaisselle</i>) : Bon, Miss Sophie. Eche tout?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui! - Pardon. Quand tu'entendras m'm&egrave;e appr&eacute;chi &agrave;-mont les d'gr&egrave;s, dounne deux coups sus l'serveur, coumme une bouanne fille, pour que j'sache. Je l'y arrang'geai san fauteuil. Ne t'g&egrave;ne pas du feu ichin; j'y r'gardethai.<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tout seu' en s'en allant</i>) : Pourtchi qu'ou veur &ecirc;tre si &agrave; san tout seu', don? Oul' a amor de m'dithe de laissi toutes les portes ouvertes pour pouver m'entendre et m'dithe un mot d'temps en temps, quand l'id&egrave;e l'y'en prend et qui l'y'ennyie. Y'a tchic chose qui desrive. -<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>Exit Elise en frumant la porte</i>).<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah! mon doux, mon doux, penser qu'mem&egrave;e est si duthe. Ne v'la que j'm'en vais prendre vingt-deux ans et i' n'se passe pas de s'maine qu'ou n'me r'quemande de n'aver rein &agrave; faithe avec autchun janne homme. N'faut pas lus p&acirc;ler sinon par affaithes; n'faut pas lus souorithe; n'faut pas les laissi m'faithe bouanne mine; n'faut pas marchi du m&ecirc;me bord de la route; n'faut pas m&ecirc;me les r'm&egrave;rtchi. J'veurs bein m'y'accorder pour tous, autant qu'y en a, sinon pour Fred. Car je n'peux pas m'emp&ecirc;chi d'li souorithe &agrave; Fred, quand je l'vait ov san pagas. Pouor' Fred! Eche ma faute, &agrave; m&eacute;, si j'sis devnue s'n'amouotheuse d&egrave;d'pis qu'i' vint m&eacute; r'condithe la s&eacute;th&egrave;e du concert? Eche ma faute si Fred a une belle vouaix et chante coumme un m&ecirc;le et qu'jaime &agrave; l'ou&iuml; chanter? Eche m'a faute s'il est l'pus bieau gar&ccedil;on d'la p&acirc;raisse, ov ses ni&egrave;rs yi&egrave;rs, ses longs gh'veux et ses moustaches? - Fred (<i>ergardant la f'n&ecirc;tre</i>) man pouor Fred, si memm&eacute;e savait combein souvent qu'tu veins par ilo - et pour tchi! Ou m'flianqthait &agrave; la porte, probabli&eacute;ment. Pourtant, ch'est pas ma faute : Principa' d'p&acirc;raisse ou simpl'ye tcherpentchi, ch'la n'm&eacute; fait d'rein. J'me sis prominse d'&ecirc;tre &agrave; t&egrave; et j'y s'sai. Ov chein qu'tu gagnes et ov chein qu'j'ai d'm&eacute; m&ecirc;me, j'pouorrons nos graie. Seu'l'ment, quand l'temps viendra, - coumme tchi en p&acirc;ler &agrave; mem&egrave;e? - Dans une dem'y'euthe ou s'sa r'venue. Fred &eacute;tha-t-i' yeu ma lettre en temps pour venin m'trouver dans l'gardin, pour un p'tit quart d'heuthe? Mettons la scabelle aupi d'la f'n&ecirc;tre pour pouver l'engamber tout d'un coup quand i' veindra sus ses pas d'laine &agrave;-mont l'all&eacute;e. Ah! le v'l&agrave;, man vi&egrave;r Fred! Je r'counnais sans suffli&egrave;t. Vite, par la f'n&ecirc;tre et dans l'jardin!<br/>
<br/>
</div><div align="center"><b>SC&Egrave;NE III.</b><br/>
<br/>
<b>Dans le gardin. Cliai d'lune.</b><br/>
<b>Fred et Sophie s'prom&egrave;nent &agrave; p'tits pas.</b><br/>
<br/>
</div><div align="left">Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu'as y'eu ma lettre, don?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, ma chi&eacute;the. Le mousse me l'a dounn&eacute;e coumme je finissions notr' jour. J'pensais d'r'aller &agrave; la tch&egrave;rpent'tie faithe un chinqui&egrave;me quart opr&egrave;s l'th&eacute;e, &agrave; coper des mouleuses pour une f&eacute;n&ecirc;tre, mais je n'pouvais pas mantchi la chance de v'nin t'vaie. V'la deux jours que je n'nos &eacute;tions pas entre-veus. Deux jours!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Deux jours!!! Mais vaithe. Deux longs, longs jours!!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et j'ai pens&egrave; en t&egrave; tout l'temps. A preuve que je m'sis m&ecirc;me &ecirc;gliammi un ongl'ye ov la mailloche, en faisant une mortaize. Ergarde. (<i>I' montre san daigt</i>).<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! man pouor', pouor' Fred. Et tch'est qu'tu'as mins d'sus pour le r'faithe, chu pouorre ponchi?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'l'y'ai vers&egrave; un cliapet d'huile et j'ai teur man mouochet alentour pour un p'tit d'temps. Che n'tait rein d's&eacute;rieux, tu'vai, ma p'tite. Si v'la qu'avait sangni, j'l'y'aithais cluitt&eacute; tout d'un coup un bouolho d'fils d'&eacute;thangnie. V'la qu'est souverain pour &ecirc;tantchi l'sang, et y'a tr&eacute;jous des fils d'&eacute;thangnie, dans les tch&egrave;rpent'ties.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh, mais je n'veurs pas qu'tu y'en mette, des fils d'&eacute;thangnie. Ch'est d'la sal't&egrave; et v'la qu'est p't'&ecirc;tre pouaisonneux!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mon doux, noufait! J'en ai mins des chents fais. Quand nou z'est mousse et que l'm&ecirc;tchi vos entre dans l'corps par les triaches que nou s'fait ov des scies &#8230;<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! Fred &#8230;<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais ch'est d'm&ecirc;me. Quand l'm&ecirc;tchi vos entre dans l'corps par les triaches et les coppes, nou-z'y met tr&eacute;jous des fils d'&eacute;thangnie ou d'huile de lin.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, j'veurs pas qu'tu y'en mettes d'autre, man vi, comme un bouan gar&ccedil;on. Tu pourrais en &ecirc;tre de pliaithe!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Etre de pliaithe par aver mins des fils d'&eacute;thangnie sus une coppe ou une triache de scie &agrave; la patte! Ha, ha, has! n'en v'la une bouanne!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'en ri pas d'm&ecirc;me, Fred. J'ai l'tcheu tout gros quand j'pense &agrave; chein qui pouorrait t'arriver!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est qu'tu voudrais qu'je f'thais?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais j'sis &agrave; te l'dithe : Que tu n'en mettrais pas du tout!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais quand non n'a rein d'autre! N'y a pas d'dangi, va! J'sis bein trop endu&egrave;rchi pour aver peux d'une poingnie d'fils d'&eacute;thangnie et d'ponsi.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;P't'&ecirc;tre bein, Fred, man vi, mais m&eacute;, j'en ai peux, m&eacute;! Quand j'te dis qu'j'en ai l't'cheu tout gros! J'peux pas souffrir d'penser &agrave; ch'qui pouorrait t'arriver si tu 'allais t'empouaisonner l'sang ov d'itelles salopp'thies.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh, nou n'peut pas y r'garder d'si pr&egrave;s, dans not' m&ecirc;tchi. Nou prend chein qu'est l'pus d'amain, tu vai! Nou n'garde pon d'apotichi au bu d'l'&ecirc;tabl'yie. Nou s'graie &agrave; la vielle mode.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Fred, j'veurs pas. J'ai peux pour t&eacute;. Prom&egrave;t m&eacute;; j't&eacute; dounnai un'petite bo&euml;te ov du ouaddinn' pr&eacute;path&egrave; et tu la gardethas tr&eacute;jous dans la paute de tan d'vant&eacute;!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma pouorre Sophie! Les hommes s'en apercheuv'thaient et je s'sais la ris'l&egrave;e d'toute la tch&egrave;rpent'tie!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, tu la mettras dans ta pouchette de brais, I' n'la verront pas l&agrave;!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, oui, l&agrave;! Tu'es une ange * <i>(A san tout seu</i> : Nou m'y verra, ov du ouaddin' pr&eacute;path&eacute;e!! Mais n'faut pon la contrari&eacute;, chutte pouorr' petite). *<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave;, bouan gar&ccedil;on, me r'vel&agrave; rasse&ucirc;th&egrave;e. Mais, di' Fred, s'i' n'est pon occouo trop tard, j'te mettrais bein d'la varvaine sus tan ponchi.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma pouorr' Sophie, ne v'la cinq heuthes que j'lai &ecirc;magl'yi! Il est trop tard, pour que v'la qui piesse y faithe autchune chose, tu vai'. Et pis, i' n'me fait pas d'aut'ma. Les ongl'yes d'un tch&egrave;rpentchi, ch'est comme le fond des braies d'un mauvais gar&ccedil;on, v'la qu'est tr&eacute;jous suppos&egrave; d'erchever des ouappes et &agrave; la longue, i' s'y 'accou&ocirc;tument.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'y a pas d'soin. J'avons un tas d'varveine ichin, &agrave; nos pids; laisse me t'en mettre un mio, pour que j'aie fait au mains tchic chose pour t&egrave; anni&egrave;t. Tch'est qu'il en est si v'la qui n'te fait pas d'bein? Tu n'en s'sas pas d'pliaithe, au mains. Et j'mettrai man mouochet alentou. Tu pouorras l'garder.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;A chu compte-l&agrave; je s'sais pr&ecirc;t &agrave; m'&ecirc;gliami un ongl'ye touos les quarts d'heuthe &#8230;!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah! n'dit pas chonna, Fred. Tu m'fais souffrir!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Merci, ma bouanne Sophie. Rac'mode m&eacute;, don, pis qu'v'la qui t&eacute; f'tha pliaisi.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Sophie &ecirc;rache des fielles de varveinne et les &ecirc;crase entre deux galos. Ou met l'empli&acirc;tre sus l'daigt &agrave; Fred tandis qu'i' continuent &agrave; d'viser</i>).<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu sai' bein, sans doute, par ma lettre, que m'm&egrave;e est horte en ville et qu'ou r'veint par la <i>bus</i> de sept heuthes.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe. Pourtchi qu'ou n'pouvait pas rester en ville jusqu'&agrave; huit heuthes? Crai-tu qu'ou s'doute d'autchune chose?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nannin. S'oul' avait la moindre id&egrave;e que j'nos viyons d&eacute; temps en temps, oul' &eacute;thait pris soin d'm'em'ner ov yi.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pourtchi raison &ecirc;che qu'ou t'garde de m&ecirc;me enfrum&egrave;e, ma p'tite Sophie, coumme un ouais&eacute; en cage?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, mon doux! ch'est bein simpl'ye. Ch'est une tchestchon d'sous! Quand p&eacute;p&eacute;e mouothi, i' n'avait pas rein &agrave; li, mais man parrain m'a laissi douze chents louis &agrave; me v'nin l'jour de mes neuches, ou l'jour que j'&eacute;thai vingt-chinq ans. Tandis qu'je d'meuthons ensembl'ye memm&egrave;e et m&eacute; ch'est yi qui joui du r'venu. Comprends-tu, ach'teu?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! Mais tu m'avais dit que tu n'avais rein.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais j'n'ai pas rein inntou. Pas jusqu'&agrave; ce que je s'sais mathi&egrave;e ou qu'j'aie vingt-chinq ans. Je n'l'avais pas dit &agrave; personne parce que j'voulais pas qu'autchun houmme fusse &agrave; couorre souentre mes sous. Et j'savais bein que tu m'voudrais telle que tu m'criyais, riche ou pauvre. Tu n'es pas m&acirc;rri?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;M&acirc;rri? Un homme aime &agrave; penser qu'il est ind&eacute;pendant, tu sai, mais du moment que tu'es pour aver touos ches sous l&agrave;, j'te prendrai quand m&ecirc;me!! Tout d'm&ecirc;me, ma p'tite Sophie, j't'&eacute;thais prinze sans, toute la m&ecirc;me chose.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu '&eacute;thas les sous par dessus l'marchi, ne v'la tout. Et pus tard, tu v&eacute;, la maison s'sa &agrave; nous &egrave;tou. P'p&egrave;e et m'm&egrave;e l'avaient accat&egrave;e &agrave; tchi pus vivrait pas tcheindrait, entre yeux - ov les sous &agrave; p'p&egrave;e!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'y'avait pas d'carri&eacute;the &agrave; <i>china</i> par siez t&eacute;, y'avait'i'?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan, pourtchi qu'tu demandes?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Parce que v'la qu'&eacute;thait t&eacute; bein c'mode pour ta m'm&egrave;e &egrave;tou! M'est avis qu'oul &eacute;thait peu la travaill'y &agrave; profit. I' pathait qui y'a des femmes qui s'y r'counnaissent!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh, tu penses &agrave; chonna &egrave;tou, t&egrave;!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sans doute, que j'y pense. Nou z'a veu d'vant anni&egrave;t du monde qui s'faisaient un nid bein caud avec d'la pierre qu'i' n'avaient pon payi bein chi.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'p&acirc;lons pon d'chonna, man vi! Chatchun a san tou' &agrave; monter en c&acirc;rosse. Le n&ocirc;tre veindra.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quand j'mont'tons dans not' c&acirc;rosse de neuches! Et tant pus vite tant mus!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sus en sens, vaithe, mais y'a les conv'nances, tu sai'. Chein qui m'g&egrave;ne, ch'est d'en p&acirc;ler &agrave; m'm&egrave;e. Je n'sai pas au monde sus tchi plian m'y prendre.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Laisse me lis p&acirc;ler, m&eacute;!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, dame nannin! Ch'est ma pliaiche. Ch'essait chent fais pliaithe occouo. Faut attendre un p'tit. P't'&ecirc;tre que l'occasion s'p'r&eacute;sent'ta. Si seul'ment memm&egrave;e pouvait trouv&egrave; un houmme! &#8230;<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eche qu'oul en voudrait yun?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;S'oul' en voudrait yun! Mais l'malheur est qu'ou n'veurt pas perdre par l'&ecirc;change. I' y'en faut y'un qui lis rapportetha pus qu'l&eacute; r'venu d'man fait. Ch'est un femme de t&ecirc;te que memm&eacute;e. Pouorre pep&egrave;e l'disait tr&eacute;jous!!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou l'y' avait montr&egrave;, sans doute?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, pouorr' pep&egrave;e!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>Coups sus l's&egrave;rveur</i>).<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N&eacute; r'velo m'm&eacute;e. Faut que j'entre. Aide m&eacute; vite &agrave; grimp&egrave; &agrave; la f'n&ecirc;tre. Et pis sauve t&eacute;. A Dimanche. *<br/>
<br/>
<br/>
<br/>
<br/>
<br/>
</div><div align="center"><b>ACTE II.</b><br/>
<br/>
<b>SC&Egrave;NE I.</b><br/>
<br/>
<b>Le p'tit parleux siez les Turgis.</b><br/>
<br/>
<i>La m&egrave;the et les filles sont assises &agrave; co&ucirc;otre aupr&egrave;s du feu.</i><br/>
<br/>
<br/>
</div><div align="left">Missis Turgis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Coumme chonna, faudra qu'tout l'ch&acirc;chais veinne bas?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, memm&eacute;e, &agrave; chein qu'Mess Rossigno' m'a dit, I' patha&icirc;t qu'il est coti en d'dans et qu'che s'sa une assez longue d'jabbe.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'n'aime pon trop ch't'id&egrave;e l&agrave;, d'longues d'jabbes &agrave; faithe par des ouvri&egrave;rs, tch&egrave;rpentch&egrave;rs au pliommi&egrave;rs ou autres. Une fais qu'i' qu'menchent, non n'sait jamais d'en-par-yo&ugrave; qu'ils ithont. Te r'souveins-tu, du vivant d'tan p&eacute;p&eacute;e, l'pourr'chi&egrave;r houmme, coumment qu'i' vint un jour un pliommi&egrave;r pour ersod&eacute; un joint dans l'avau-no?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui, memm&egrave;e.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et te r'souveins tu que quand il eut fini chonna, i r'pathi d'persuader tan p&eacute;p&egrave;e qu'la pompe avait besoin d'un nouvieau tuyau, et que quand il eut apport&egrave; l'tuyau et hall&egrave; la pompe de pli&egrave;che, i' trouvi qu'oul' 'tait us&egrave;e coumme tchi dithai jusqu'au f&eacute; et qu'il en fallit une neuve?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui, memm&egrave;e!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et que la s'maine en r'venant, i' nos env'yi un compte d'apotitchi?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui memm&egrave;e : &pound;10 16s. 8d.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Justement! &pound;10 16s. 8d. de tchi qu'je l'fis rabattre les 16/8, le pe&ucirc;le.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'm'en rappelle, memm&egrave;e. Tu voulais qu'i' rabattisse chinq louis et i' n'voulit pas, car i' disait qu'il avait sa vie &agrave; gangni.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe; et je n'vimes rein d'la valeu' du pliom' d'la vieille pompe! Mais coumment que tu veins &agrave; t'rappeler aussi bein des chiffres?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu m'avais dit que j'&eacute;thions chatchune un neu chap&egrave; et l'tchein couoti seize chelins! De tchi qu'j'attendi jusqu'&agrave; l'ann&egrave;e en r'v&eacute;nant pour le mein! Une fille ne roublie pon d'it&egrave;t!!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sans doute, sans doute. Mais tu l'eu' quand m&ecirc;me, tu sai' bein.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, memm&egrave;e. Tu te r'souveins bein. Ch'tait l'ann&egrave;e que Ton-ton Pierre vint en Jerri et i' dit qu'i' n'voulait pas m'vaie aller coumme une p&eacute;tite &ecirc;peueth&acirc; et i' m'dounni un tas d'pr&eacute;sents, et les sous pour man chap&egrave;. Tu t'en r'souveins bein, memm&egrave;e!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;P't'&ecirc;tre bein, p't'&ecirc;tre bein! J'pensais que &#8230; Mais enfin, v'la qui s'peut. Laissons chonna. Ch'n'est pus des pliommi&egrave;rs qui nos faut ach'teu, ch'est au tch&egrave;rpentage qui faut penser. I' s'en va occouo m'en couoter tchic louis, sans doute. I' trouv'thont bein &egrave;tou que l'plianchais a besoin d'&ecirc;tre ergraie.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' s'pouorrait, memm&egrave;e : i' m'ont dit qu'ches'sa une longue d'jabbe, tr&eacute;jous. (<i>A san tout seu</i>: Tant pus longue tant mus).<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ha, ma chi&egrave;the Sophie, que tu'es bein d'n'&ecirc;tre pon mathi&egrave;e. Si tu y'&eacute;tais tu'apprendrais chein qu'ch'est que d'aver &agrave; payi pour des r'path&agrave;tions &agrave; des maisons!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, sans doute, memm&egrave;e. Mais, tu sai', j'&eacute;thais les sous pour le faithe!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ergarde, Sophie, n'p&acirc;le pon si ligi&eacute;thement. Si jamais tu'es &agrave; m&ecirc;nage (et j'esp&egrave;the bein qu'chu malheur-l&agrave; n't'est pas r&ecirc;serv&egrave; pour bein d's'ann&egrave;es &agrave; v'nin) tu verras, ma fille, combein vite que les sous s'en vont. Tu r'grettas bein ta pouorr' memm&egrave;e, qui prend tant d'peine &agrave; nos emp&ecirc;chi toutes les deux d'&ecirc;tre minses sus l'pav&ecirc;.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, mais, memm&egrave;e, <i>si</i> - ch'est reinque <i>si-si</i> j'm&eacute; mathiais, j'prendrais un houmme qui travaillait pour m&eacute; maint'nin!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'y penses pon, ma Sophie, ma chi&eacute;the ange, tu t'lais'sais attraper coumme tant d'autres hardelles de t'n'&acirc;ge l'ont fait &agrave; lus grand chagrin, par le prumi&eacute; imb&eacute;cile braisi qui touon'nait ses yi&egrave;rs de tan bord.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah! Jamais d'ja! jamais! Un imb&eacute;cile braisi!!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'te m&acirc;rris pon, n'te m&acirc;rris pon d'm&ecirc;me. J'soummes toutes itelles, tu sai'. Une pouorr' fille ou femme est sans malice. Ne v'la un houmme. - Je l'criyons sinc&eacute;the et nos v'la emberlicott&egrave;es pour la vie. Et de d'pis chu moment-l&agrave;, j'n'avons pus mot-&agrave;-dithe. Ch'est : Ob&eacute;is &agrave; t'n'houmme; - R'habille les hardes &agrave; t'n'houmme; - Coyis sus touos les sens pour ten houmme, et dounne li ten bein si tu'en as! Enfin, la femme deveint une escliave d&egrave;s qu'oul' est mathi&egrave;e. Ah, ma pouorr' Sophie. Ch'est un grand malheur de na&icirc;tre en cotillons - j'entends de na&icirc;tre pour aver &agrave; porter des cotillons.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ous-'tiez s'path&egrave;s d'beins, &ecirc;che pon, memm&egrave;e, t&eacute; et p&eacute;p&egrave;e, car touos les meubl'yes qui sont dans l'inventaithe sont &agrave; t&egrave;, si je n'me trompe.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, ma chi&eacute;the. Tan pouorr' p&eacute;p&eacute;e savait que l'temps est court et i' voulit d'm&ecirc;me. I' savait bein, chu pouorr' Nicqless, que j'en prendrais soin en m&eacute;mouaithe de li. - Bon, ne v'la du monde &agrave; la porte. Va vaie.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'crai qu'ch'est l'tch&egrave;rpentchi qui veint pour prendre les m'suthes.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et bein reste ilo; reste ilo, que j't&eacute; di', j'm'en vais vaie, m&eacute;-m&ecirc;me.<br/>
<br/>
</div><div align="center"><b>SC&Egrave;NE II.</b><br/>
<br/>
<b>M&ecirc;me d&eacute;cor.</b><br/>
<br/>
</div><div align="left"><i>Missis Turgis rentre, suivie d'un tch&egrave;rpentchi &agrave; barbe rouge&acirc;tre et &agrave; longs g'veux. Sa fache est brune et toute rill'yie. Il a des blues lunettes. Il a un apprenti avec li, un mousse de seize ou dj&ecirc;s-sept ans, tavl&egrave; et sans grande appathence.</i><br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave;, l&eacute; v'l&agrave;, l'ch&acirc;chais! Frottez vos bottes, si vou' plia&icirc;t, d'vant qu'd'entrer. Les tapis n'se vendent pon &agrave; sept ou huit ch'lins la verge que nou piesse les salopper par pliaisi.<br/>
<br/>
L'apprenti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'avions scraiep&egrave; nos bottes sus l'gratte-pi, Missis.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Une deuxi&egrave;me pr&eacute;caution ne vos f'tha pon d'ma. Ergardez &agrave; vous, s'you pliait, quand ou vos to&ugrave;onn&egrave;z, d'n'envier pon rein bas!<br/>
<br/>
Le tch&egrave;rpentchi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'vos genez pon Madame. J'soummes accouotum&egrave;s &agrave; notr' travas. Parfais, ichin Joe est bein un mio maladr&egrave;t mais nou lis r'tchient la casse sus ses gages de treis ch'lins la s'maine. Si v'la qui ne r'cliutte pon chein qui b&ucirc;che, au mains chonna l'y apprend d'l'avis. Et i' n'na grand besoin!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh bein, pis qu'ch'est d'm&ecirc;me, attendez un instant ilo, sus la natte. J'allons cliergi chein qu'est &agrave; vot' vaie, ma fille et m&eacute;. Veint-t'en Sophie?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui, memm&egrave;e.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Missis T emporte une pot&egrave;e d'flieurs de l'autr' bord de l'appartement. Sophie emporte une tchaithe dans l'all&egrave;e, et en passant, tandis qu'Missis T est hors de veue, ou l'embrache le tch&egrave;rpentchi, et dounne douze sous &agrave; Joe.</i><br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>bas</i>): Fred!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>bas</i>): Sophie!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Sophie rentre et aide &agrave; sa m&egrave;the &agrave; porter un dgh&eacute;ridon.</i><br/>
<br/>
Fred, <i>en bas, &agrave; Joe</i>:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu comprends, Joe, si tu dis un semi petit mot d'chonnechin &agrave; &acirc;me qui vive j't&eacute; mettrai la t&ecirc;te en margallo. Je t'baill'lai une slindgheuse coumme jamais tu n'en as yeu. J'tassoum'thai. J't&eacute;gliammithai. Si tu t'comportes coumme i' faut, j't'acatt'tai une neuve brioche &agrave; deux limelles.<br/>
<br/>
Joe, <i>ov un clyin</i>:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pas un mot! Et j'm'en vais t&acirc;chi d'&ecirc;tre s&eacute;rieux coumme un Juge. Je n'sai' si y'a des servantes un mio av'nantes par ichin!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Elise passe dans l'all&egrave;e avec une pann&egrave;e d'linge et entre dans l'bord de l'appartement.</i><br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Il est tout s&egrave;, Madame. Nou pouorra l'f&eacute;thai opr&egrave;s l't&eacute;e.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Joe &ecirc;prouve &agrave; embrachi Elise quand ou sort, la fait &ecirc;trueull&eacute; sa pan'n&egrave;e aupi d'la porte et r'chait une talmouse dans l'ouothelle.</i><br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sorte d'av&eacute; mal &ecirc;l'v&egrave;!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ov les mains pliennes, sans pouver vaie</i>): Tch'est qui chonna veurt dithe? Tch'est qu'a tchaie!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est rein. Ch'est rein qu'Joe qu'a qu&acirc;si b&ucirc;chi tchic chose!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;D&ecirc;ja!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais j'n'en ai pas r'path&eacute; Missis!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Fred, Joe et Elise erl&egrave;vent vite le linge et r'piquent tout p&ecirc;le-m&ecirc;le dans l'pann'yi, justement en temps pour que Missis Turgis n'en vaie rein. Joe profite de l'op&eacute;thation pour embrachi Elise tandis qu'oul est baissie. Elsie s'en r'va avec san pann'yi.</i><br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;De tch'est qu'tu ri d'm&ecirc;me t&eacute;, Sophie?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est &#8230; ch'est, chu gar&ccedil;on-l&agrave;, il a une si dr&ocirc;le de fache!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais, savous-bein qu'il en est fi, d'san m&ucirc;s&eacute;, t&egrave; qu'il est? Ch'est &agrave; peu pr&egrave;s la seule chose qui n'ait pas r&eacute;ussi &agrave; d'pichi! Malheutheusement!!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave;, ne v'la tout hors de vot' vaie. I' n'reste pus que l'piano. Ou pouvez prendre vos m'suthes sans l'bouogi!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Le boss m'a dit que chonnechin essa une longue <i>job</i>, Madame.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dans chu cas l&agrave;, che'ssait p't'&ecirc;tre une bouanne chose s'ous av&ecirc;tes un autre gar&ccedil;on.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! j'ai assez d'Joe, merci!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et p't'&ecirc;tre bein trop! J'entends qu'ou z'en ayiz un autre <i>pour le rempli&egrave;chi!</i> Un apprenti qui b&ucirc;che tout d&egrave;s qu'il entre dans une maison n'devthai pon aller dans des parleurs. V'l&agrave; qui f'thai mus d'se t'nin &agrave; faithe des canniaux ou &agrave; casser d'la pierre!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>avec emphase</i>): Ches professions l&agrave; sont d&eacute;j&agrave; encombr&egrave;es, Missis!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;La sienne d'apprenti-t'ch&egrave;rpentchi y'est &eacute;tou, m'est avis, tandis qu'nou's y trouve d'it&egrave;s objets coumme vous!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>rup&ecirc;ment</i>): Merci, Missis! Mais je n'sis pas un &#8220;objet&#8221; et j'n'aime pon &#8230;<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'en v'la assez, Joe. Pas d'autre impertinence ou bein tu'&eacute;thais affaithe &agrave; m&eacute;. Extchusez-l&eacute; Madame, i' n'est pas justement &#8230; (<i>I' tape sa t&ecirc;te</i>).<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah! Ou voulez dithe que ch'est un idjot. J'm'en doutais, rein qu'&agrave; l'vaie! Mais pourtchi am'n&egrave; d'it&egrave;t dans ma maison - pour ristchi &agrave; b&ucirc;chi tout, et nos obl'yigi &agrave; train&egrave; tout l'meubl'ye d'un bord &agrave; l'autre de l'appartement?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;S'ou' pliait Missis, j'vos s'sais bein ob'yig&icirc; s'ou ne faisiez pon allusion &agrave; m&eacute; coumme un <i>idjot</i>, et coumme <i>d'it&egrave;t.</i> Je n'sis ni l'un ni l'autre, Missis. Pas pus qu'vous! J'ai 't&egrave; &agrave; l'&eacute;cole.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tai-je dit de t'taithe, une fais pour toutes? Et peux-tu bein app'ler Madame, Madame, et pas &#8220;Missis&#8221;. Je n't'lavais-ti' pas di ten entrant?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nannin, ou n'm&eacute; l'aviez pas dit, Ma&icirc;tre Ph'lip.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ov un cl'yin</i>): Si tu m'd&ecirc;ments occouo, j'te casse la t&ecirc;te.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; li m&ecirc;me</i>). I' n'me l'avait pas dit tout d'm&ecirc;me. Et pour me casser la t&ecirc;te : i' la trouvthait un mio duthe! Mais autant vaut l'&ecirc;couter. (<i>I fait l'tou' d'l'appartement les mains dans ses pautes</i>).<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Allouos-en t'nin le pid d'Rou&eacute; &agrave; votr' ma&icirc;tre, vous! Ou's-allez finir par b&ucirc;chi tchic chose, ov vos grands pids'.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! p't'&ecirc;tre pas, Missis. J'n'ai pas occouo buchi rein d&eacute;dpis hier au s&egrave; quand j'm'&ecirc;travli tout man long siez nous ov une pot&egrave;e d'lait caill'yi. J'en faisais une pictuthe! Ah, sou' m'aviez veu, Missis. V'la qui vos &eacute;thait minse de bouanne humeur.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est que j't'ai dit: Madame ichin' n'est pas ta lavresse pour que tu l'appelle &#8220;Missis&#8221;. Si tu n'peux pas l'app'ler Madame, 'tait t&eacute; une fais pour toutes.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais noufait Fr &#8230; - Mait' Ph'lip. M'm&egrave;e n'est pon &#8220;Madame&#8221;. Du mains, pep&egrave;e n'fut jamais rein que Mess Turgis tout court.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>en se r'dr&eacute;chant</i>) : Les titres des gens, ma fille, ne d&ecirc;pendent pas tr&eacute;jous des gens yieux m&ecirc;me : i' daivent d&ecirc;pendre &egrave;tou de la classe des siens qui l's'adr&eacute;chent. Et, bein certainment ch'n'est pon &agrave; m&eacute; &agrave; dithe rein, mais si tan pouorr' p&egrave;the - qui m'&eacute;tait si chi&egrave;r - &eacute;tait occouoth' en vie, j&eacute; n'permettrais pon &agrave; un &ecirc;tamp&egrave;rche coumme chounna de l'titrer d'<i>Mess</i> Turgis.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Par <i>&ecirc;tamp&egrave;rche</i>, &ecirc;che m&eacute; qu'est entendu Miss &#8230; Madame?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sans doute, que ch'est t&eacute;. Et tu n'es pas sans l'saver!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>rup&ecirc;ment</i>): Et bein <i>Missis</i> ; j'objecte &agrave; &ecirc;tre app'l&egrave; un <i>&ecirc;tamp&egrave;rche</i>. J'sis pas v'nu ichin pour &ecirc;tre appel&egrave; idjot, objet, ni &ecirc;tamp&egrave;rche! Je sis v'nu pour apprendre &agrave; tch&egrave;rpent&egrave;!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Apprendre &agrave; tch&egrave;rpent&egrave; dans not' parleux! Ch'est la premi&eacute;the mais la derni&egrave; fais! Si votr' ma&icirc;tre ne peut pas m'amner du monde pus respectabl'yes j'doun'nai man travas &agrave; faithe &agrave; d'autres.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos d'mande bein extchuse pour li. Madame. Ch'tait l'seul gar&ccedil;on que j'pusse trouver; i' n'est v'nu rein qu'pour me vaie prendre les m'suthes et pour porter man pagas. Ch'n'est pon qui me s'sait d'autchune utilit&egrave;, sinon &agrave; m&egrave;rtchi.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! merci!!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais faut bein t&acirc;chi d'lis cachi l'm&ecirc;tchi dans la t&ecirc;te, ou viyiz. Et coumme o&ugrave; l'savez, sans doute, Madame, les ma&icirc;tres ch&egrave;rgent tr&eacute;jous &#8220;pour houmme et apprenti&#8221; sus toutes les djabbes qu'ils entreprennent. Ch'est en tchi autant valait qu'i' vinsse!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dans chu cas-l&agrave;, faudra que j'paie pour li, m&eacute;! Payer pour un apprenti qui n'fait rein que d'&ecirc;tre impertinent et d'buchi tout ch'qui l'y tchait souos les pattes!!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais, memm&eacute;e, si chu janne houmme l&agrave; est si bouan &agrave; b&ucirc;chi tout et qui n'est pon utile &agrave; san camarade et qui faut payer pour li toute la m&ecirc;me chose, nou pouorrait lis baillyi de tchi faithe; de tchi qui lis convendrait.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est qu'tu veurs que v'la qui faiche, un &ocirc;ti coumme chonna?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Je n'sis pas un <i>&ocirc;ti</i>, pas pus qu'un <i>&ecirc;tamp&egrave;rche</i>, pas pus qu'un <i>idjot</i>, pas pus qu'un <i>objet</i>. <i>Missis</i> - pardon, Madame.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ergardant Joe d'travers</i>). Tchi l'mettre &agrave; faithe?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Y'a l'gros choutchet d'tch&ecirc;ne que j'avons toutes les trais &ecirc;prouv&egrave; &agrave; d'pichi, t&eacute; et m&eacute; et Elise et j'n'avons pas pu en r'pather. P't'&ecirc;tr&eacute; qui pouorrait, li, si tu les montrais yo&ugrave; qu'il est, et que tu lis dounnais une hache et des coins!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ov un cl'yin &agrave; Sophie</i>): Oh, pour ch'l&agrave; il est capital. I'vos l'b&ucirc;ch'cha d'la grosseur qu'ou voudrez, et ov pliaisi. Je m'graiethai bein sans li, si Mad'mou&ecirc;selle veurt bein prendre deux ou trais m'suthes &agrave; la pli&egrave;che de li.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh, mais bein seux. Et o&ugrave; m'paiethez?<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ov un autre cl'yin</i>): Ch'la n'se fait pon souvent, mais pour une fais - vaithe, nou vos tcheindra compte de vos services!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Allons! Suivez-m&eacute;. Pis qu'ou z'&ecirc;tes si bouan b&ucirc;cheux, nous vos doun'na de tchi b&ucirc;chi pour vos &ecirc;cauff&egrave;! Allons!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;M&eacute; v'lo! Pour b&ucirc;chi, n' a pas par devant m&eacute;. Bailliz m&eacute; une h&acirc;che!!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Missis T sort, suivie par Joe, qui s'arr&ecirc;te &agrave; la porte un instant et r'&ecirc;pie dans l'appartement en temps pour vaie Fred et Sophie qui s'embrachent)</i>.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; li m&ecirc;me</i>): Oh! ch'est l&agrave;, la gamme! Je comprends ach'teu. Et si je n'trouve pon chu belle petite servante l&agrave; d&eacute;vant qu'aver fini man choutchet, man nom n'est pas Joe. Si d'autres ont d'bouan temps j'en &eacute;thai &egrave;tou, m&eacute;. <i>(I frume la porte)</i>.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma chi&eacute;the Sophie.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Man chi&egrave;r Fred. Je n'savais vraiment pus coumment faithe pour aver un instant &agrave; nous.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais tu'as trouv&egrave; une excellente mani&egrave;the, ma p'tite Sophie.<br/>
<br/>
<br/>
</div><div align="center"><b>Acte III.</b><br/>
<br/>
<b>SC&Egrave;NE I.</b><br/>
<br/>
<b>La tchuisine siez Douard Pailloche.</b><br/>
<br/>
</div><div align="left"><i>Douard et Jane sont assis &agrave; une tabl'ye, Jane &agrave; r'd&egrave;rner un cors&egrave;t d'oeuvre et Douar' &agrave; fumer sa pipe ov la gazette chein-d'sus-d'sous en d'vant d'li.</i><br/>
<br/>
<i>Jane sort un instant pour aller cherchi du fi-d'laine.</i><br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' s'en va &ecirc;tre grand temps que j'lis diche, tout d'm&ecirc;me. Ch'est &agrave; la m&egrave;the le bein et d'pis que j'sai qu'ou' dit en grand confiance, au ministre qu'oul aimthait assez &agrave; aver un houmme coumme m&eacute; pour l'yaidji &agrave; survill'yi sa p'tite drinette de fille, j'ai 't&egrave; pus porter d'san bord que jamais. Et d'ichin deux jours, i' faut que l'affaithe s'arrange. Y'a un biau coup &agrave; faithe et je n'm'en pas l'mantchi. La seule chose qui m'badre, ch'est de l'dithe &agrave; Jane.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>rentrant</i>): Tch'est don' qu'tu'es &agrave; barbelotter &agrave; tan tout seu?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Rein, j'tais &agrave; li&egrave;the les vendues &agrave; Moussieu Perchard.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ov la gazette chein-d'sus-sous? Tu'es auffait.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Hum! Je n'l'avais pas r'm&egrave;rtchi.<br/>
<br/>
-&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Un silence.</i><br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Jane!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'ai tchic chose &agrave; t'dithe.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, dis-l&eacute;!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est que je n'sai pon comment m'y prendre - &agrave; vrai dithe.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'n'est pas qu'tu'aies yeu &agrave; accepter des rembours de rente?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Personne ne s'sont pas sauv&eacute;s d'Jerry sans t'payi.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est qu'i' peut y'aver don?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ov un grand soupi</i>): I' y'a &#8230; I' y'a &#8230; I' y'a &#8230; que j'cherche une femme! L&agrave;!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>trantchillement</i>): Oh, n'est-che que ch'la? I' n'y en manque pas par ilo.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;V'la qui n'te d&ecirc;range pas pus qu'chonna?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et pourtchi que v'la qui m'troubli&eacute;thai?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'pensais que tu pouorais &#8230; que tu voudrais &#8230; rester coumme tu'es.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh, mais, je l'veurt &egrave;tou, bein seux! Et j'y rest&eacute;thai, n'te g&ecirc;ne pas. J'ai tr&eacute;jous trouv&egrave; moyen d'les am'ner &agrave; raison, les femmes que j'avons yeu &agrave; travaill'y pour nous. Chette-chin f'tha coummes les autres. Ou'lle ob&eacute;ithai, j'en r&ecirc;ponds.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ch&acirc;tchant la t&ecirc;te</i>): Je crai' bein que noufait &#8230;, pas chutte fais.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais quand j'te dit qu'si! Et pourtchi qu'tu la veur' chette-chin? Pour m&acirc;ter?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>soupithant</i>): Ah! Tu n'comprends pas, Jane. Ch'n'est pas une femme de journ&egrave;e que j'veurs, ch'est une femme, une femme &agrave; mathier. Comprends-tu? Je m'fais vi et &#8230;<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ov un grand brait</i>): Ah, de gr&acirc;ce! Te mathier! Et m&eacute;, tch'est que je d'veindrai?<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Math'yie t&egrave; &egrave;tout!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tai'sous, vi&egrave;r achocre. Ou z'&ecirc;tes fo, absolument, &agrave; votre &acirc;ge. Ch'n'est pas une femme qui vos faut, ch'est un tchuthateu!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>d'visant haut</i>): Jane! Ne t'emporte pas! J'tai dit que j'cherche femme et femme je trouvthai. Faut que tu'en prenje tan parti!!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et que j'paque mes telles? Ah, j'en verrons d'autres! Me laissi d&ecirc;plianter par une affront&egrave;e de p'tite garce qu'a envyai un yi sus tes herpins et l'autre sus t&eacute;. J'l'&ecirc;cr&acirc;s'sai p&ucirc;t&ocirc;t, la p'tite vip&eacute;the, la coquine, la tcherouagne!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>m&acirc;rri</i>): Assez! Pas un autre mot, ou j'avons dispute. Je n't&eacute; permettrai pas de p&acirc;ler d'm&ecirc;me de ta fututhe belle-soeu'.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma belle-soeu'! Ah! Attends que j'la trouve, ma fututhe belle-soeu'! J'lis montrethai si une femme qui passe sa vie &agrave; &ecirc;conomiser et &agrave; coyer sus touos les sens pour un pamph&ecirc;que de fr&egrave;the s'en va c&eacute;der sa pli&egrave;che sans montrer ses grins! Attends que j'la trouve, ma fututhe belle-soeu'!<br/>
<br/>
</div><div align="center"><b>SC&Egrave;NE II.</b><br/>
<br/>
<b>Un Coin du B&egrave;l.</b><br/>
<br/>
</div><div align="left"><i>Joe est assis un immense choutchet, dans l'gardin, avec des &ecirc;cl'yis d'bouais et des b&ucirc;ches tout autou d'li. I' sue &agrave; grosses gouttes. Elise est &agrave; le r'garder par la f'n&ecirc;tre ov admith&ucirc;tion.</i><br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu'en as, un poign&egrave;t, man gar&ccedil;on!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dame! Et ch'est qu'j'en sis fi! Mais avec les femmes, je sis tr&eacute;jous doux coumme un agn&eacute;. J'ne f'thais pas d'ma &agrave; une femme pour deux chents louis, l&agrave;! V&eacute;-t'en ichin que j't&eacute; p&acirc;le!<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>de la f'n&ecirc;tre</i>): Oh, pas si vite! J'sis bein ichin. Tu m'as d&ecirc;rangi mes gh'veux dans l'all&egrave;e, buzard!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh, bein, fallait m'laissi t'embrachi en r'pos. Ta janne ma&icirc;tresse a bein &#8230;<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;A bein tchi?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Rein! Ch'est un secret. Nou n'dit pas d'secrets es femmes! - Apporte m&eacute; deux d'gouts d'th&eacute;e fr&eacute; d'vant que j'erquemenche.<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;D'vant qu'tu r'quemanches &agrave; tchi?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;A b&ucirc;chi, pardingue!<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, vein t'en le qu'si ichin, sus le r'bord de la f'n&ecirc;tre.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, mais n't'en va pas, ma belle! (<i>en s'd&ecirc;touannan</i>t) : - Hello! d&eacute; d'yo&ugrave; qu'chounna d&ecirc;niche?<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Douar' ramonte l'all&egrave;e du gardin. Il est dans san bouan Dimanche, n&eacute;the casaque, chap&eacute; d'felt, et haute d'ghainne.</i><br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&ecirc;nnerv&egrave;</i>): Extchus&egrave;z m&eacute; de v'nin par en dri&eacute;the mais j'pouorrais ti vais &#8230; Madame Turgis?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et oui, j'pouvons aller vos condithe au parleux; &#8230; ou faut-i lis criyer? - MISSIS!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Merci, merci! - J'veurs la vaie, pardedans &#8230; et tou seu &#8230; Ch'est pour &#8230; &agrave; propos &#8230; d'un contrat. J'en &eacute;thai p't'&ecirc;tre pour une vol&egrave;e &#8230;<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, j'ithai bein vos condithe. J'sai' bein y'o&ugrave; qu'est l'parleux.<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pardon, b&ucirc;chiz votr' bouais, vous. Ch'est &agrave; m&eacute; &agrave; pr&eacute;senter Moussieu Pailloche, &agrave; Madame.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais faut que j'y'&acirc;ge &egrave;tou. J'veurs &#8230; j'veurs &#8230; une affileuse pour adgheuchi ma hache.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais ch'n'est pas dans l'parleux qu'nou les garde, &ecirc;che?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si fait, man pagas est l&agrave;! Faut qu'j'&acirc;ge le qu'si, dans deux minutes. <i>(&agrave; le-m&ecirc;me)</i> : J'te rencontrethai dans l'all&egrave;e, ma belle servante.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Douar' si&egrave;t Elise et Joe les r'garde entrer par la porte.</i><br/>
<br/>
</div><div align="center"><b>SC&Egrave;NE III.</b><br/>
<br/>
<b>M&ecirc;me d&eacute;cor.</b><br/>
<br/>
</div><div align="left"><i>Jane Bailhache habill'yie &agrave; la h&acirc;te, ov san bannette &agrave; mi&eacute; amath&egrave;, arrive &agrave;-mont l'gardin, bouan rond:</i><br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Janne houmme! Ecoute ichin!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;M&eacute; v'lo!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Veur-tu gangni &#8230; un lo &#8230; un ch'l &#8230; douze sous?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'veurs bein gangni un &ecirc;tchu! Je d'pichi un pliat hier au s&egrave; et faut qu'je l'paie!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;H&eacute;las, je n'peux pas bardghinn'yi, quand i' s'agit de choses si graves. Ou z'&eacute;thez votre &ecirc;tchu, et &#8230; p't'&ecirc;tre douze sous avec, si l'affaithe ne r&eacute;ussis pas.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Qu&eacute;ment? Ou peyiz pus si l'affaithe ne r&eacute;ussis pas?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe. Ch'est que ch'n'est pas m'n'affaithe, ch'est &agrave; m&eacute; d'l'&ecirc;mp&ecirc;chi, ch't'affaithe l&agrave;, et j'l'emp&ecirc;ch'chai, quand j'devthais y d&ecirc;penser douze quartchi&egrave;rs de rente!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;De tch'est qui s'agit don, ma pouorre Missis?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Missis! Ne m'<i>Missisis</i> pas, de gr&acirc;ce! Ch'est un mot que j'ai en horreu'.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; li-m&ecirc;me</i>): Bon, n&eacute; v'la la deuxi&egrave;me anni&egrave;t qui m'teurt une belle pathe d'yi&egrave;rs, rein qu'parce que j'l'yai dit: <i>Missis</i>. Et yen a d'autres qui ne d'mandent pas mus que d's'entendre appelet &#8220;Missis&#8221;. Ma fingre, ch'est d'tchi dr&ocirc;le que les femmes! De tchi bein dr&ocirc;le!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dites m&eacute;, est-i' v'nu un vi&egrave;r houmme ichin? Ov une longue n&egrave;the casaque et une haute dghainne!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Qui marche coumme chonnechin? <i>(Il imite la marche &agrave; Douar')</i>.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Justement.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et qui p&acirc;le coumme chonnechin (<i>imitant Douar</i>') : <i>J'voudrais vaie Madame Turgis.</i><br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>excit&egrave;e</i>): Oh i' voudrait la vaie! Ah, le vi&egrave;r fo! Mais n'faut pas qu'i' la vaie, n'faut pas qu'i' la vaie, mon doux.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>bein trantchille</i>): Mais i' y'est, &agrave; la vaie, ach'teu! N'y'a pas deux minutes qu'il a pass&eacute; par chutte porte-l&agrave;, pour aller la trouver dans l'parleux.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;La trouver dans l'parleux!! Ah! la vielle trou&ecirc;me! Vite, condis&egrave;z m&eacute; au parleux! N'faut pas qu'i' la vaie, j'vos l'dit occouo une fais!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>ben trantchille</i>): Et j'&eacute;thai mes trais ch'lins?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vaithe, trais, quatre, chinq, chinq et d'mi, mais montrez-m&eacute; vite de tchi bord la trouver, chu fichu parleux, ou i' s'sa trop tard.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Allons! Ch'est vous qu'&ecirc;tes sa femme, p't'&ecirc;tre?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>criant</i>): Sa femme!! Pourbein que j'arrive en temps? Ah! chu vier achocre, &agrave; l'&acirc;ge qu'il a! Vouler s'emb&ecirc;ter d'une veuve qu'a d&eacute;j&agrave; apprins &agrave; d&ecirc;pauter un autre houmme!! Opr&egrave;s m'aver promins qu'i' n'se math'yiethait jamais.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Joe se r'touanne, les yi&egrave;rs touos grands ouverts, mais Jane continue sans faithe d'attention &agrave; li tandis qu'Joe gratte ses bottes devant qu'entrer.</i><br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! si j'avais seu! De d'pis trais jours que je l'&ecirc;piais tout l'temps, et opr&egrave;s l'en aver d&eacute;j&agrave; emp&ecirc;chi deux fais! <i>(&agrave; Joe)</i>: Allons, assez grat&egrave;e, vite, entrons et condis&egrave;z-m&eacute; tout drait l&agrave; yo&ugrave; qu'i' sont. Il est p't'&ecirc;tre occouo temps de l'sauver! <i>(Ils entrent)</i>.<br/>
<br/>
</div><div align="center"><b>SC&Egrave;NE IV.</b><br/>
<br/>
<b>Le p'tit parleux siez les Turgis.</b><br/>
<br/>
</div><div align="left"><i>Fred qu'est occouo d&ecirc;dgh&icirc;s&egrave;, est &agrave; prendre des m'suthes. Sophie est &agrave; l'i'aidji et Missis Turgis est m&acirc;t&egrave;e d'bu' &agrave; les r'garder.</i><br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Trais pi'ds, trais pouces, un quart et un seize; av'ous chonna?<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui, Mait' Ph'lip, trais pi'ds, trais pouces, un quart et un seize.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et ach'teu, neu' pids et un d'mi&eacute; pouce par huit pouces et un d'mi&eacute; seize.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, neu' pi'ds et un d'mi&eacute; pouce, par huit pouces et un d'mi&eacute; seize.<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ne v'la tout - (<i>soupithant</i>): Faut s'en r'aller' ach'teu.<br/>
<br/>
Elise:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; la porte</i>): Ne f'chin Mess Pailloche qui veur' vos p&acirc;ler, Missis Turgis.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Douar' entre, tout essouffli&egrave;, sans vaie Fred et Sophie et s'en va rondement du bord &agrave; Missis Turgis.</i><br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>saluant</i>): Missis Turgis, ded'pis que j'soummes vaisins, j'ai tr&eacute;jous yeu bieaucoup d'estime pour vous, mais j'n'avais pon occouo yeu l'hounneu de m'pr&eacute;senter dans votr' maison.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ouz-z'&ecirc;tes le beinv'nu, j'vos asseuthe, Mess Pailloche. Vos pliait-i' vos assi&eacute;the, la minute?<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Douar' se touanne mais n'vait pas d'tchaithe et i' reste tout b&ecirc;tasse &agrave; r'garder Fred et Sophie qui sont &agrave; pautrindghi dans un pagas.</i><br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est que j'pr&eacute;f&eacute;thethais vos p&acirc;ler en partitchul'yi, si ch'la vos conveint.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh mais, sans doute, mais chi&egrave;r Mess Pailloche. Je s'sons touos seurs dans deux minutes.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tou'seu'</i>): &#8220;Man chi&egrave;r Mess Pailloche,&#8221; qu'ou' m'a app'l&egrave;! D&ecirc;ja! V'la qui va bein.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mait' Ph'lip s'sa hors dans une minute et Sophie s'en v&agrave; aidji &agrave; Elise &agrave; graie l'th&eacute;e.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Douar' se d&ecirc;touanne tout d'un coup &agrave; r'garder Sophie.</i><br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! Bonsoer, Mess Pailloche.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou m'pardoun'nez, Miss Turgis, j'esp&egrave;the, mais je n'vos avais pas ercounnue tout d'abord.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Comme il est &agrave; faithe un bieau salut &agrave; Sophie, san chap&eacute; &agrave; la main, Joe entre bouan rond et Jane arrive souentre li, aussi vite coumme ou' peut.</i><br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>se mettrant entre Douar' et Sophie</i>): Douar' Pailloche, ou-z'&ecirc;tes fo; allouos-en siez vous et n'faites pas une vielle b&ecirc;te de vous-m&ecirc;me. Il 'tait grand temps que j'vinsse, mais j'avais bein d'vin&egrave; votr' petite gamme &#8230; (<i>&agrave; Sophie</i>): Et vous, mani&eacute;the de p'tite intrigante qu'ou-z'&ecirc;tes, ou' devthaites aver honte. Oh, j'sai' bein tch'est qu'ou cherchiz, allez! Les quartch&egrave;rs de rente et un bouan m&ecirc;nage ont tr&eacute;jous d'l'attraction pour d'it&egrave; coumme vous &#8230;<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>se mettant entre Sophie et Jane</i>): Tch'est qu'ou v'nez faithe ichin vous, vielle erdoteuse? Insulter les gens siez yeux? Vos plia&icirc;t-i' vos en aller par l&agrave; ou'est qu'ou-z'&ecirc;tes venue?<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tou' seu'</i>): I' s'en va y'aver du feu d'satchi!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>rup&ecirc;ment, &agrave; Fred</i>): M&ecirc;l'ous d'vos affaithes, vous; ch'est &agrave; Mad'mouaiselle que j'm'adr&eacute;che, pas &agrave; vous!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! Mais ou' n'lis p&acirc;l'lez pas sus chu ton-l&agrave;! - Pas quand je s'sai ichin, au mains. Entend'ous bein?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>occouo pus m&acirc;rrie</i>): J'lis p&acirc;l'lai coumme i' m'pliaitha et quand i' m'pliaitha!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tout seu</i>): Ne v'la l'paivre qui lis monte au nez! J'aime mus vaie chonnechin que b&ucirc;chi du bouais!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; sa soeu'</i>): Jane, ne t'emporte pas. De gr&acirc;ce, ne qu'menche pas &agrave; faithe une sc&egrave;ne ichin.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; Douar'</i>): Tais'ous, vous, vi&egrave;r &acirc;mice qu'ou-z'&ecirc;tes! (<i>&agrave; Sophie</i>): Et quant &agrave; vous, voul'ous que j'vos diche &#8230;<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>interrompant</i>): Et quant &agrave; vous, la vielle, hors d'ichin et vite.<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>pus m&acirc;rrie qu'jamais, se r'touannant sus Fred</i>): J'n'ai rein &agrave; faithe avec vous. Fich&egrave;z l'camp vous-m&ecirc;me. Ou n'&ecirc;tes pas siez vous.<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si fait i' y'est! L&agrave;!!<br/>
<br/>
<i>Fred appr&eacute;che de Jane. Ou' s'dguffi pour bon et l'attrappe par sa fausse barbe, qui lis reste dans la main et Jane va qu&acirc;si &agrave; la renverse contre la path&egrave;. Joe s'met &agrave; rithe coumme un fo. Missis Turgis, et Douar' ergardent Fred ov sa barbe horte et sa perruque de travers coumme s'i' viyaient un r'v&eacute;nant! Sophie s'sauve dans les bras &agrave; Fred.</i><br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;By Jove! N'en v'l&agrave; une com&eacute;die!!<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; Fred et &agrave; Jane</i>): Tch'est qu'tout chonnechin signifie? Tch'est qu'ou-z'&ecirc;tes &agrave; faithe siez-m&eacute;, vous, Jane Pailloche?<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou, ou' l'savez bouffli&eacute;ment bein, allez. Coumme si che'n'tait pas vous qu'av&egrave;z mins dans la t&ecirc;te &agrave; votr' fille de vouler mathi&egrave; man fr&egrave;the! (<i>en lis chatchant la barbe &agrave; Fred sous l'nez</i>): Et ou' l'savez bein. Et j'sai' bein qu'ou' l'savez bein.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma fille mathi&egrave;r votr' fr&egrave;the?<br/>
<br/>
Fred et Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh, &ecirc;che? Je verrons!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou' n'est pas si b&ecirc;te!<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;Me mathier Miss Turgis? Mais tu'es folle, don, Jane! Et j'sis vi assez pour &ecirc;tre san grand p&egrave;the!!<br/>
<br/>
Sophie:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mon doux; et je n'vos voudrais pas avec tout votr' bein!<br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Allons, i' faut que tout chonnechin finisse. Puisqu'ou savez bein ach'teu' tch'est que j'sis, gr&acirc;ce &agrave; Miss Pailloche &#8230;<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Jane lis pique sa barbe &agrave; la t&ecirc;te.</i><br/>
<br/>
Fred:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos prends tous &agrave; t&eacute;moin que ch'est m&eacute; qui math'yie Sophie, et persounne d'autre. J'm'&eacute;tais d&ecirc;dghis&egrave; pour pouver la vaie sans embarras et sans sc&egrave;ne, mais du moment que j'sis d&ecirc;couvert, j'n'ai pus rein &agrave; cachi et j'vos di' que j'prends Sophie pour femme.<br/>
<br/>
Douar':&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tou' seu'</i>). Pas moyen d'faithe rein ov la Jane ichin. Je r'veindrai pus tard &#8230; (<i>tout haut, &agrave; Jane</i>): Allons, Jane, v&eacute;-t'en. N'y a pus rein &agrave; faithe ichin pour nous.<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Miss Pailloche, d'vant vos en aller, ersouvn'ous qu'ou me d'vez chein qu'ou' m'avez promins!<br/>
<br/>
Jane:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>de la porte, en sortant</i>): J'vos hall'lai les ouothelles, &agrave; vous, pour votr' embarras!<br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Fichue vielle catte!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Exit Douar' et Jane, en gromm&acirc;chant.</i><br/>
<br/>
Joe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Allons du bord de la tchuisine, vaie si Elise me dounna, &agrave; baithe!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Exit Joe.</i><br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>&agrave; san tou' seu'</i>): Il a dit qu'i' r'veindra! J'y gangn'nai &agrave; l'prendre. Laissons-le v'nin. Attrape Sophie tchi voudra. Qu'ou s'd&ecirc;pliauque.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Fred, s'appr&eacute;chant avec Sophie</i>. - Missis Turgis, j'vos d'mande la main d'votr' fille.<br/>
<br/>
Missis T:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(<i>en hallant san mouochet</i>): Ma chi&eacute;the &ecirc;fant!! Faut-i' que j'la perde? Mais ch'est l&agrave; l'cours de la vie, coumme le disait san pouorre pep&egrave;e, l'chi&egrave;r houmme que j'plieuthe occouo tous les jours &#8230;<br/>
<br/>
<i><a href="ejluce.html">Elie</a>.</i><br/>
<br/>
<i>* I' n'est pas besoin d'expl'yitchi chein qui s'passe entre les amouotheux l&agrave; y'o&ugrave; qu'chu signe ichin est pli&egrave;chi.</i><br/>
<br/>

&nbsp;<p>

<font size="2">

<I>Viyiz &eacute;tout:</I><p>

<ul>

<li><a href="thiatre.html">L&eacute; thi&acirc;tre</a><p>
<li><a href="sethee1930.html">En cherche d'femme: annonches</a><p>
<li><a href="enfuntchis1935.html">L's'Enfuntchis</a><p>


</ul>
</font>

&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

</BODY>
</HTML>

