<HTML>

<!-- Mirrored from members.societe-jersiaise.org/geraint/jerriais/sermon.html by HTTrack Website Copier/3.x [XR&CO'2014], Tue, 15 Jul 2025 14:01:23 GMT -->
<HEAD>
<TITLE>L&eacute; S&egrave;rmon sus la Montangne - Sermon on the Mount</TITLE>
<META  name="keywords" content="JÃ¨rriais, bible, gospel, sermon on the mount, beatitudes, lord's prayer, language, langue">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>

<P><center><font color="#215e21"><h2>L&eacute; S&egrave;rmon sus la Montangne</h2></font></P>

<P><font color="#215e21">St. Matchi, Chapitre IV, du v&egrave;rset 23, et Chapitres V, VI et VII</font></center></P>

&nbsp;<p>
<img src="verrinnehopdgethi.jpg" width="185" height="600" alt="...et r'dg&eacute;thissant touos les maux et toutes les maladies du peupl'ye" title="" border="0" align="right" />


<center><font color="#215e21"><h3>Chapitre 4, v&egrave;rset 23 - Chapitre 7, v&egrave;rset 29</h3></font></center><p>

Et J&eacute;s&ucirc; allait par toute la Galil&eacute;e, pouor ensingni dans lus synagogues et pr&ecirc;chi l'&eacute;vangile du rouoyaume, et r'dg&eacute;thissant touos les maux et toutes les maladies du peupl'ye.<br/>
<br/>
Et sa r'nomm&eacute;e fut connue par toute la Sythie; et i' li'am'n&icirc;drent touos les cheins tch'&eacute;taient malades et afflyigis d&eacute; diff&eacute;thents maux et d'douleurs, les cheins tch'&eacute;taient poss&eacute;d&eacute;s, les leunatiques et les paralytiques, et i' les r'dg&eacute;thissait.<br/>
<br/>
Et un grand fliotchet d'gens l'si&ecirc;thaient d'la Galil&eacute;e, d'la D&eacute;capole, d&eacute; J&eacute;thusalem, d'la Jud&eacute;e et d'au-d'l&agrave; du Jourdain.<br/>
<br/>
Et viyant tout chu peupl'ye-l&agrave;, J&eacute;s&ucirc; montit sus eune montangne; i' s'assi&eacute;vit et ses discipl'yes s'appr&eacute;ch&icirc;drent d'li;<br/>
<br/>
Et il ouvrit sa bouoche pouor les ensingni et dit: Beinheutheux les pauvres d'esprit, car l&eacute; rouoyaume des cieux est &agrave; ieux.<br/>
<br/>
Beinheutheux les cheins tchi plieuthent, car i' s'sont consol&eacute;s.<br/>
<br/>
Beinheutheux les doux d'natuthe, car i' poss&egrave;d'dont la t&egrave;rre.<br/>
<br/>
Beinheutheux les cheins tch'ont faim et s&eacute; d'la justice, car i' s'sont rassasi&eacute;s.<br/>
<br/>
Beinheutheux les cheins tch'ont pitchi des autres, car nou-s-&eacute;tha &eacute;tout pitchi d'ieux.<br/>
<br/>
Beinheutheux les cheins tch'ont l'tchoeu pur, car i' v&ecirc;rront l'Bouon Dgieu.<br/>
<br/>
Beinheutheux les cheins tchi ch&egrave;rchent la paix, car i' s'sont appel&eacute;s l's &eacute;fants du Bouon Dgieu.<br/>
<br/>
Beinheutheux les cheins tchi s'sont p&egrave;rs&eacute;tchut&eacute;s pouor la justice, car l&eacute; rouoyaume des cieux est &agrave; ieux.<br/>
<br/>
Beinheutheux ou s'sez quand l's hommes vouos d&ecirc;n&icirc;ngr&eacute;thont, et vouos p&egrave;rs&eacute;tchut'tont, et tch'i' dithont faussement toute sorte d'ma contre vous &agrave; cause d&eacute; m&eacute;.<br/>
<br/>
S&eacute;yiz-en raide contents, et r&ecirc;jouiss'ous; car eune grand' r&ecirc;compense vouos attend dans les cieux. Car ch'est d'm&ecirc;me tch'il' ont p&egrave;rs&eacute;tchut&eacute; les proph&egrave;tes tch'ont 't&eacute; d'vant vous.<br/>
<br/>
Ous &ecirc;tes l&eacute; s&eacute; d'la t&egrave;rre. Mais si l's&eacute; p&egrave;rd san r'lais, atou tchi qu'nou l'sal'la? I' n'vaut pus tch'&agrave; &ecirc;t' fliantchi hors, et &agrave; &ecirc;t' pilv&acirc;tchi par les hommes.<br/>
<br/>
Ous &ecirc;tes la leunmi&eacute;the du monde; eune ville pliaichie sus eune montangne n&eacute; s&eacute;thait &ecirc;t' muchie;<br/>
<br/>
Et nou n'alleunme pon eune chandelle pouor la mett' souos un bouoss&eacute;, mais nou la met sus un changlyi, &agrave; seule fin tch'oulle &ecirc;cliaithe touos les cheins d'la maiethon.<br/>
<br/>
Qu&eacute; vouot' leunmi&eacute;the &egrave;rlise d&eacute;vant l's hommes, &agrave; seule f&icirc;n tch'i' vaient vouos bouannes oeuvres, et tch'i' glorifyient vouot' P&eacute;the tch'est dans les cieux.<br/>
<br/>
N&eacute; pensez pon qu&eacute; j'sis [v'nu pouor] d&ecirc;truithe la louai ou les proph&egrave;tes; j&eacute; n'sis pon v'nu pouor les d&ecirc;truithe, mais pouor les accomplyi.<br/>
<br/>
Car j&eacute; vouos dis, d&eacute;vrai, qu&eacute; l'ciel et la t&egrave;rre n&eacute; pass'sont pon d'vant qu'tout ch'tch'est dans la louai n'sait accomplyi &agrave; f&icirc;n et &agrave; fait jusqu'&agrave; un fistuthe et au d&egrave;rnyi point.<br/>
<br/>
L&eacute; chein don tchi viol'la iun des moindres d'ches c'mandements, et tch'apprendra &egrave;s hommes &agrave; les violer, es'sa r'gard&eacute; comme l&eacute; drein dans l'rouoyaume des cieux; mais l&eacute; chein tchi voudra faithe et l's ensingni, es'sa grand dans l'rouoyaume des cieux.<br/>
<br/>
Car j&eacute; vouos dis qu&eacute; si vouot' justice n'est pon pus abondante qu&eacute; la cheinne des scribes et des pharisiens ou n'entr&eacute;thez dg&eacute;the dans l'rouoyaume des cieux.<br/>
<br/>
Ous avez appr&icirc;ns tch'il a 't&eacute; dit &egrave;s anciens; Ou n'tue&ucirc;thez pon; et tout homme tchi tue&ucirc;tha m&eacute;thit'ta d'&ecirc;t' condamn&eacute; par l&eacute; jugement.<br/>
<br/>
Mais m&eacute; j'vouos dis qu&eacute; tout homme tchi s'mettra en col&eacute;the contre san fr&eacute;the, m&eacute;thit'ta d'&ecirc;t' condamn&eacute; par l&eacute; jugement; et qu&eacute; l'chein tchi ditha &agrave; san fr&eacute;the, Raca, m&eacute;thit'ta d'&ecirc;t' condamn&eacute; par l&eacute; conseil. Et l'chein tchi l&icirc; ditha: Ous &ecirc;tes fo, m&eacute;thit'ta d'&ecirc;t' condamn&eacute; au feu d'enf&eacute;.<br/>
<br/>
Si don, quand ou pr&eacute;sentez vouot' offrande &agrave; l'autel, ou vouos r'souv'nez qu' vouot' fr&eacute;the a tchiquechose contre vous;<br/>
<br/>
La&icirc;ssiz vouot' don l&agrave; d'vant l'autel, et allez vouos r'concilier preunmi&eacute;thement auve vouot' fr&eacute;the; et pis ou r'veindrez offri vouot' don.<br/>
<br/>
Accord'ous au pus t&ocirc;t auve vouot' adv&egrave;rsaithe tandi qu'ous &ecirc;tes acouothe en c'm&icirc;n auve li, d&eacute; peux qu'vouot' adv&egrave;rsaithe n&eacute; vouos livre au juge, et qu&eacute; l'juge n'vouos livre &agrave; l'officyi d'justice, et qu'ou n's&eacute;yiz m&icirc;ns en prison.<br/>
<br/>
J'vouos dis, d&eacute;vrai, ou n'sortithez pon d'ila qu'ou n'ayiz payi jusqu'au drein liard.<br/>
<br/>
Ous avez appr&icirc;ns tch'il a 't&eacute; dit &egrave;s anciens: Ou n'commettrez pon d'adult&eacute;the.<br/>
<br/>
Mais m&eacute; j'vouos dis, qu&eacute; tout homme tch'&eacute;tha r'gard&eacute; eune fanme auve un mauvais d'si pouor yi, a d&ecirc;j&agrave; comm&icirc;ns l'adult&eacute;the dans san tchoeu.<br/>
<br/>
Si don vouot' yi drouaite vouos offense, &ecirc;rachiz-l&eacute;, et fliantchiz-l&eacute; hors d&eacute; vouot' vaie; car i' vaut mus pouor vous qu&eacute; iun [des] membres d&eacute; vouot' corps p&eacute;thisse, qu&eacute; tout vouot' corps n'sait fliantchi en enf&eacute;.<br/>
<br/>
Et si vouot' main drouaite vouos offense, copez-la, et fliantchiz-la hors d&eacute; vouot' vaie; car i' vaut mus pouor vous qu&eacute; iun des membres d&eacute; vouot' corps p&eacute;thisse, qu&eacute; tout vouot' corps n'sait fliantchi en enf&eacute;.<br/>
<br/>
Il a 't&eacute; dit &eacute;tout: Tout homme tchi veurt tchitter sa fanme, tch'i' l&icirc; baille un &ecirc;crit par o&ugrave;'est tch'i' d&ecirc;cliathe tch'i' la d&ecirc;mathyie.<br/>
<br/>
Et m&eacute; j&eacute; vouos dit qu&eacute; tout homme tch'&eacute;tha tchitt&eacute; sa fanme, si ch'n'est &agrave; cause d'adult&eacute;the, la fait d&eacute;v'n&icirc;n adult&eacute;r&ecirc;sse; et tout homme tchi mathyie la cheinne qu&eacute; s'n homme &eacute;tha tchitt&eacute;e, commet un adult&eacute;the.<br/>
<br/>
Ous avez appr&icirc;ns &eacute;tout tch'il a 't&eacute; dit &egrave;s anciens: Ou n'vouos parjuth'thez pon; mais ou vouos atchitt'tez au Seigneu des s&egrave;rments qu'ous &eacute;thez faits.<br/>
<br/>
Et m&eacute; j&eacute; vouos dis d&eacute; n'juther d'autcheune mani&eacute;the, ni par l&eacute; ciel, pa'ce qu&eacute; ch'est l'tr&ocirc;ne du Bouon Dgieu;<br/>
<br/>
Ni par la t&egrave;rre, pa'ce qu'ou s&egrave;rt d&eacute; scabelle &agrave; ses pids; ni par J&eacute;thusalem pa'ce qu&eacute; ch'est la ville du grand Rouai.<br/>
<br/>
Ou n'juth'thez pon ni n'tout par vouot' t&egrave;te, pa'ce qu'ou n'pouvez en faithe un seul qu'veu blianc ou ni&egrave;r.<br/>
<br/>
Mais content'ous d&eacute; dithe: V&eacute;the, v&eacute;the; ou, Nan, nan; car chein tchi va au d'l&agrave; veint du mal&icirc;n.<br/>
<br/>
Ous avez appr&icirc;ns tch'il a 't&eacute; dit: Un' yi pouor un' yi, et eune dent pouor eune dent.<br/>
<br/>
Et m&eacute; j&eacute; vouos dis d&eacute; n'faithe pon t&ecirc;te au ma qu'nou veurt vouos faithe; mais si tchitch'un vouos a cliam&ucirc;s&eacute; sus la joue drouaite, offrez-li l'aut' &eacute;tout.<br/>
<br/>
Et si tchitch'un veurt pliaidgi contre vous pouor vouos haler vouot' c&acirc;thaque, bailliz-li &eacute;tout vouot' mant&eacute;.<br/>
<br/>
Et si tchitch'un veurt vouos forchi &agrave; aller mille pas auve li, allez-y &eacute;tout deux mille autres.<br/>
<br/>
Donnez au chein tchi d'mande, et n'cachiz pon l'chein tchi veurt emprunter d'vous.<br/>
<br/>
Ous avez appr&icirc;ns tch'il a 't&eacute; dit: Ous aim'thez vouot' pr&eacute;chain, et ou hai'thez vouot' ennem&icirc;n.<br/>
<br/>
Mais m&eacute; j'vouos dis: Aimez vouos ennem&icirc;ns, faites du bein &egrave;s cheins tchi vouos ha&icirc;ssent, et priez pouor les cheins tchi vouos p&egrave;rs&eacute;tchutent et tchi vouos calomnyient;<br/>
<br/>
A seule f&icirc;n qu'ou s&eacute;yiz l's &ecirc;fants d'vouot' P&eacute;the tch'est dans les cieux, tchi fait l'ver san sol&eacute; sus les bouons et sus les m&ecirc;chants, et fait pli&ocirc;re sus les justes et sus l's &icirc;njustes.<br/>
<br/>
Car s'ou n'aimez qu&eacute; les cheins tchi vouos aiment, tchi r&ecirc;compense en &eacute;th'ous? Les publyicains &eacute;tout n'font-i' pon la m&ecirc;me chose?<br/>
<br/>
Et s'ou n'saluez qu' vouos fr&eacute;thes, tch'est qu'ou faites  pus qu&eacute; l's autres? Les pa&icirc;ens n'font-i' pon la m&ecirc;me chose?<br/>
<br/>
S&eacute;yiz don vous &eacute;tout parfaits comme vouot' P&eacute;the tch'est &egrave;s cieux est parfait.<br/>
<br/>
Gard'ous bein d&eacute; n'faithe pon vouos bouonnes oeuvres d'vant l's hommes pouor en &ecirc;tre bein veus; autr&eacute;ment ou n'en r'chevthez pon la r&ecirc;compense d&eacute; vouot' P&eacute;the tch'est dans les cieux.<br/>
<br/>
Quand don ou f'thez vouot' charit&eacute;, n'faites pon sonner la trompette d&eacute;vant vous, comme les hypocrites l&eacute; font  dans les synnagogues et dans les rues, pouor &ecirc;t' honor&eacute;s des hommes. J&eacute; vouos dis, d&eacute;vrai, tch'il' ont r'chu, lus r&ecirc;compense.<br/>
<br/>
Mais quand ou f'thez vouot' charit&eacute;, qu&eacute; vouot' main gauche n&eacute; sache dg&eacute;the chein qu'vouot' main drouaite  fait;<br/>
<br/>
&Agrave; seule f&icirc;n qu' vouot' charit&eacute; sait en s&eacute;gret: et vouot' P&eacute;the tchi vait ch'tchi s'passe en cachette, vouos en r&ecirc;compens'sa.<br/>
<br/>
Et d'm&ecirc;me quand ou priez, n&eacute; r'sembliez pon &egrave;s hypocrites, tchi lus pliaisent &agrave; prier d&eacute; d'but dans les synnagogues et &egrave;s carres des rues pouor &ecirc;t' veues des hommes. J&eacute; vouos dis, d&eacute;vrai, tch'il' ont r'chu lus r&ecirc;compense.<br/>
<br/>
Mais vous, quand ou voudrez prier, entrez dans vouot' cabinnet, et ayant frunm&eacute; l'us, priez vouot' P&eacute;the en cache-muche; et vouot' P&eacute;the tchi vait ch'tchi s'fait en cache-muche, vouos en rendra la r&ecirc;compense.<br/>
<br/>
N&eacute; vouos pliaisiz pas &agrave; fa&icirc;the d&eacute; longues pri&eacute;thes, comme les pa&iuml;ens, tchi s'&icirc;nmaginnent qu'&agrave; forche d'patholes i' s'sont &ecirc;cout&eacute;s.<br/>
<br/>
N&eacute; vouos la&icirc;ssiz don pas lus r'semblier; pa'ce qu&eacute; vouot' P&eacute;the sait d&eacute; tch'est qu'ous avez b&eacute;soin d'vant qu'ou li'ayiz d'mand&eacute;.<br/>
<br/>
V'ch&icirc;n don comme tchi qu'ou priethez: Nouotre P&eacute;the tch'est dans les cieux, qu&eacute; vouot' nom sait sanctifi&eacute;;<br/>
<br/>
Qu&eacute; vouot' r&egrave;gne veinge; Qu&eacute; vouot' volant&eacute; sait faite sus la t&egrave;rre comme au ciel.<br/>
<br/>
Donnez-nous aniet nouot' pain d'touos les jours.<br/>
<br/>
Et pardonnez-nous nouos p&eacute;ch&eacute;s comme j'pardonnons &egrave;s cheins tchi nouos ont offens&eacute;s.<br/>
<br/>
Et n&eacute; nouos laissiz pas tchaie en tentation; mais d'livrez-nous du ma; car &agrave; vous appartcheint l'r&egrave;gne, la pi&ecirc;ssance et la glouaithe, &agrave; tout janmais. Amen.<br/>
<br/>
Car s'ou pardonnez &egrave;s hommes lus m&ecirc;faits contre vous, vouot' P&eacute;the c&eacute;leste vouos pardonn'na &eacute;tout les vou&ocirc;tres.<br/>
<br/>
Mais s'ou n'pardonnez pon &egrave;s hommes lus m&ecirc;faits contre vous, vouot' P&eacute;the n&eacute; vouos pardonn'na pon ni n'tout vouos p&eacute;ch&eacute;s.<br/>
<br/>
Et quand ou jeunnez, n&eacute; s&eacute;yiz pon tristes comme les hypocrites; car i' s'font des faches toutes d&ecirc;faites &agrave; seule f&icirc;n qu&eacute; l's hommes sachent tch'i' jeunnent. J&eacute; vouos dis, d&eacute;vrai, tch'il' ont r'chu lus r&ecirc;compense.<br/>
 <br/>
Mais vous, quand ou jeunnez, parfunmez vouot' t&ecirc;te, et lavez vouot' fache.<br/>
<br/>
A seule fin d&eacute; n'faithe pon craithe &egrave;s hommes qu'ou jeunnez, mais &agrave; vouot' P&eacute;the tch'est l&agrave; en s&eacute;gret; et vouot' P&eacute;the tchi vait chein tch'est l&agrave; en s&eacute;gret, vouos en r&ecirc;compens'sa.<br/>
<br/>
N&eacute; vouos aguenez pon d&eacute; tr&eacute;sors sus la t&egrave;rre, &agrave; roui et &agrave; mangi &egrave;s v&egrave;rs, et o&ugrave;'est qu' les voleurs les d'sent&egrave;rrent et les volent.<br/>
<br/>
Mais ram&acirc;ss'ous des tr&eacute;sors au ciel, o&ugrave;'est tchi n'y'a ni roui ni v&egrave;rs &agrave; les mangi, ni voleurs &agrave; les d'sent&egrave;rrer et les voler.<br/>
 <br/>
Car l&agrave; o&ugrave;'est tch'est vouot' tr&eacute;sor vouot' tchoeu s'sa &eacute;tout.<br/>
<br/>
Vouot' yi est l'cr&acirc;sset d'vouot' corps: Si vouot' yi est sain, tout vouot' corps es'sa &ecirc;cliaithi:<br/>
<br/>
Ma&icirc;s si vouot' yi est mauvais, vouot' corps es'sa tout &agrave; t&acirc;tons. Si don la leunmi&eacute;the tch'est en vous n'est qu't&eacute;n&egrave;bres, tchi grand's t&eacute;n&egrave;bres!<br/>
<br/>
Nul homme n&eacute; peut s&egrave;rvi deux ma&icirc;tres; car, d&eacute; deux choses ieune, i' ha&icirc;tha l'un et aim'tha l'aut'; ou bein i' prendra &agrave; l'un et n&eacute; f'tha autchun cas d'l'aut'. Ou n'pouvez pon s&egrave;rvi Dgieu et les richesses.<br/>
<br/>
Ch'est en tchi j&eacute; vouos dis: N&eacute; vouos g&ecirc;nez pon iou trouver &agrave; mangi pouor vouot' vie, ni d'iou qu'ous &eacute;thez des hardes &agrave; vouos couvri l'corps. La vie n'est-alle pon pus qu'la nouorrituthe, et l'corps pus qu'les hardes?<br/>
<br/>
R'gardez don l's oua&icirc;thieaux du ciel: i' n's&egrave;ment pon, i' n'ont pon d'avo&ucirc;t, et i' n'appraichent pon au haugard; mais vouot' P&eacute;the c&eacute;leste les nouorrit; n'&ecirc;tes-ous pon hardi au d'ssus d'ieux?<br/>
<br/>
Et o&ugrave;'est tch'est l'chein d'entre vous tchi pouorrait en l'voulant ajou&ocirc;ter &agrave; sa ha&ucirc;teu la londgeu du coute?<br/>
<br/>
Pouortch'est-che &eacute;tout qu'ous vouos g&ecirc;nez des hardes? R'gardez don comme tchi qu'les lis des pr&eacute;s cra&icirc;ssent; i' n'trav&acirc;lent pon, i' n'filent pon:<br/>
<br/>
Et pouortant j'ouos asse&ucirc;the qu&eacute; m&ecirc;me Salomon dans toute sa glouaithe n'a janmais 't&eacute; att&icirc;nt&eacute; comme autchun d'ieux.<br/>
<br/>
Si don l'Bouon Dgieu a soin d'graie comme chen'na eune h&egrave;rbe des camps, tch'est aniet en essence, et tchi d'main s'sa fliantchie dans l'fou, combein pus &eacute;tha-t-i' soin d'vouos habilyi, &ocirc; hommes d&eacute; p'tite fou&eacute;!<br/>
<br/>
N&eacute; vouos g&ecirc;nez don pon, en disant: Tch'est qu&eacute; j'mang'geons, ou tch'est qu&eacute; j'baithons, ou comm'est qu&eacute; j'nouos graiethons?<br/>
<br/>
Comme les pa&icirc;ens font, tchi ch&egrave;rchent toutes ches choses-l&agrave;: car vouot' P&eacute;the sait qu'ous en avez b&eacute;soin.<br/>
<br/>
Ch&egrave;rchiz don preunmi&eacute;thement l'rouoyaume d&eacute; Dgieu et sa justice, et toutes ches choses-l&agrave; vouos s'sont donn&eacute;es par dessus.<br/>
<br/>
N's&eacute;yiz don pon g&ecirc;n&eacute;s pouor l&eacute; lendemain; car l&eacute; lendemain &eacute;tha soin d'li-m&ecirc;me: &agrave; ch&acirc;que jeu suffit sa peine.<br/>
<br/>
N&eacute; jugiz pon, &agrave; seule fin qu'ous n's&eacute;yiz pon jugis.<br/>
<br/>
Car ou s'sez jugis comme ous &eacute;thez jugi l's aut'; et nou f'tha s&egrave;rvi la m&ecirc;me m&eacute;suthe pouor vous auve tchi qu'ous &eacute;thez m'suth&eacute; l's aut'.<br/>
<br/>
Pouortch'est qu'ous viyiz un br&icirc;n d'&ecirc;train dans l'yi d'vouot' fr&eacute;the, vous tchi n'viyiz pon eune poutre dans vouot' yi?<br/>
<br/>
Ou comm'est qu'ous dites &agrave; vouot' fr&eacute;the; La&icirc;ssiz-m&eacute; haler l'br&icirc;n d'&ecirc;train d&eacute; d'dans vouot' yi, vous tch'avez eune poutre dans l'vou&ocirc;tre?<br/>
<br/>
Hypocrite, halez preunmi&eacute;thement la poutre d&eacute; d'dans vouot' yi, et pis ou v&egrave;rrez comme tchi haler l'br&icirc;n d'&ecirc;train du chein d'vouot' fr&eacute;the.<br/>
<br/>
Gard'ous bein d&eacute; donner les choses saintes &egrave;s tchians, et n'fliantchiz pon vouos p&egrave;rles &egrave;s qu&eacute;tots, d'peux tch'i' n'les pilv&acirc;quent, et qu&eacute; s'&egrave;rtou&ocirc;nnant sus vous, i' n'vouos &eacute;gdachent.<br/>
<br/>
D'mandez, et nou vouos donn'na; ch&egrave;rchiz, et ou trouv'thez; tapez &agrave; l'us et nou vouos l'ouvritha. <br/>
<br/>
Car tout homme tchi d'mande &egrave;rchait; et tchi ch&egrave;rche trouve; et nou-s-ouvritha au chein tchi tape &agrave; l'us.<br/>
<br/>
Et y'a-t-i' un homme d'entre vous tchi donne eune pi&egrave;rre &agrave; san fis quand i' li d'mande du pain?<br/>
<br/>
Ou s'i' l&icirc; d'mande un pa&icirc;sson, l&icirc; donn'na-t-i' un s&egrave;rpent?<br/>
<br/>
Si don, mauvais comme ous &ecirc;tes, ou savez donner d'bouonnes choses &agrave; vouos &ecirc;fants; &agrave; combein pus forte raison vouot' P&eacute;the tch'est dans les cieux donn'na-t-i' les vrais beins &egrave;s cheins tchi l's y d'mandent?  <br/>
<br/>
Faites don &egrave;s hommes tout ch' qu'ou voulez tch'i' vouos faichent; car ch'est l&agrave; la lou&eacute; et les proph&egrave;tes.<br/>
<br/>
Entrez par l'us &ecirc;trait; car l'us d'la p&egrave;rdition a d'la laize, et l&eacute; c'm&icirc;n tch'y m&egrave;ne est grand, et y'en a hardi tchi y'entrent.<br/>
<br/>
Qu&eacute; l'us d'la vie est p'tit, qu&eacute; l'c'm&icirc;n tch'y m&egrave;ne est &ecirc;trait! et qu&eacute; l'nombre des cheins tchi l'trouve est p'tit!<br/>
<br/>
Gard'ous des faux proph&egrave;tes, tchi veinnent &agrave; vous couv&egrave;rts d&eacute; pieaux d'br&eacute;bis, et tchi au d'dans sont des loups d'vouothants.<br/>
<br/>
Ou les conna&icirc;trez par lus frits. Peut-n'on tchilyi du v&egrave;rjus sus d's &ecirc;pinnes, ou des figues sus des tch&egrave;rdrons?<br/>
<br/>
A&icirc;nch&icirc;n toute greffe tch'est bouonne porte d'bouons frits, et toute greffe tch'est mauvaise porte d'mauvais frits.<br/>
<br/>
Eune bouonne greffe n&eacute; s&eacute;thait porter d'mauvais frits, et eune mauvaise greffe n&eacute; s&eacute;thait en porter d'bouons.<br/>
<br/>
Toute greffe tchi n'porte d'bou&ocirc;n frit s'sa abattue, et fliantchie au feu.<br/>
<br/>
Ou les r'conna&icirc;trez don par lus frits.<br/>
<br/>
Les cheins tchi m'disent: Seigneu, Seigneu, n'entr&eacute;thont pon tous dans l'rouoyaume des cieux; mais ch't&icirc;n'na seulement y'entr&eacute;tha tchi fait la volant&eacute; d'man P&eacute;the tch'est dans les cieux.<br/>
<br/>
Il y'en a bein des pi&egrave;ches tchi m'dithont chu jour-l&agrave;: Seigneu, Seigneu, n'avons-je pas proph&eacute;tis&eacute; en vouot' nom? N'avons-je pas cachi les d&eacute;mons en vouot' nom? et n'avons-je pas fait bein des mithacl'yes en vouot' nom?<br/>
<br/>
Et l&agrave; j'lus dithai franchement: J&eacute; n'vouos ai janmais connus; hors d&eacute; ma vaie, vous tchi faites des oeuvres d'innitchit&eacute;.<br/>
<br/>
Tout homme don tchi ouait ches patholes-ch&icirc;n qu&eacute; j'dis, et les pratique, s'sa compath&eacute; &agrave; un homme d&eacute; bouon sens, tch'a b&acirc;ti sa maiethon sus l'rotchi;<br/>
<br/>
Et quand les plyies v&icirc;ntent, et les ravinnes d'ieau, et les vents so&ucirc;ffly&icirc;tent sus chutte maiethon-l&agrave;, ou n'tchit pon, pa'ce qu'oulle 'tait fond&eacute;e sus l'rotchi.<br/>
<br/>
Mais tout homme tchi ouait ches patholes-ch&icirc;n qu&eacute; j'dis, et n'les pratique pon, r'sembli&eacute;tha &agrave; un homme sans bouon sens, tch'a b&acirc;ti sa maiethon sus l'sablion;<br/>
<br/>
Et quand les plyies v&icirc;ntent, et les ravinnes d'ieau, et les vents so&ucirc;ffly&icirc;tent sus chutte maiethon-l&agrave;, ou tchit, et la ruinne en fut grande.<br/>
<br/>
Et J&eacute;s&ucirc; ayant finni touos ches discours, les peupl'yes 'taient &ecirc;m&egrave;rvilyis d'sa doctrinne.<br/>
<br/>
Car i' l's &icirc;nstru&icirc;thait comme y'&eacute;tant autoris&eacute;, et pas comme les scribes, ni comme les pharisiens.<br/>
<br/>
<i><a href="lemaistre.html">FLM</a> (dans The Pilot)</i><br/>
 <br/>
&nbsp;<p>
&nbsp;<p>
<center><font color="#215e21"><h3>Chapitre 4, v&egrave;rset 23 - Chapitre 5, v&egrave;rset 28; Chapitre 5, v&egrave;rset 31 - Chapitre 7, v&egrave;rset 29</h3></font></center><p>
<img src="verrinneslveue.jpg" width="242" height="700" alt="Qu&eacute; vouot' leunmi&eacute;the &egrave;rlise d&eacute;vant l's hommes, &agrave; seule f&icirc;n tch'i' vaient vouos bouonnes oeuvres, et tch'i' glorifyient vouot' P&eacute;the tch'est dans les cieux." title="" align="right" />

Et J&eacute;s&ucirc; allait par toute la Galil&eacute;e, pouor ens&icirc;ngni dans lus s&#375;nnagogues et pr&ecirc;chi l'&ecirc;vangile du rouoyaume, et r'dg&eacute;thissant touos les maux et toutes les maladies du peupl'ye.<br/>
<br/>
Et sa r'nomm&eacute;e fut r'connue par toute la Syrie; et i' li'am'n&icirc;drent touos les cheins tch'&eacute;taient malades et afflyigis d&eacute; diff&eacute;thents maux et d'douleurs, les cheins tch'&eacute;taient poss&eacute;d&eacute;s, les leunatiques et les paralytiques, et i' les r'dg&eacute;thissait.<br/>
<br/>
Et un grand fliotchet d'gens l'si&ecirc;thaient d'la Galil&eacute;e, d'la D&eacute;capole, d&eacute; J&eacute;rusalem, d'la Jud&eacute;e et d'au del&agrave; du Jourdain.<br/>
<br/>
Et viyant tout chu peupl'ye-l&agrave;, J&eacute;s&ucirc; montit sus eune montangne; i' s'assi&eacute;vit et ses discipl'yes s'appraich&icirc;drent d'li;<br/>
<br/>
Et il ouvrit sa bouoche pouor les ens&icirc;ngni et dit: Beinhe&ucirc;theurs les pauvres d'esprit, car l&eacute; rouoyaume des cieux est &agrave; ieux.<br/>
<br/>
Beinhe&ucirc;theurs les cheins tchi plieuthent, car i' s'sont consol&eacute;s.<br/>
<br/>
Beinhe&ucirc;theurs les doux d'natuthe, car i' poss&egrave;d'dont la t&egrave;rre.<br/>
<br/>
Beinhe&ucirc;theurs les cheins tch'ont faim et s&eacute; d'la justice, car i' s'sont rassasi&eacute;s.<br/>
<br/>
Beinhe&ucirc;theurs les cheins tch'ont pitchi des autres, car nou-s-&eacute;tha &eacute;tout pitchi d'ieux.<br/>
<br/>
Beinhe&ucirc;theurs les cheins tch'ont l'tchoeu pur, car i' v&egrave;rront l'Bou&ocirc;n Dgieu.<br/>
<br/>
Beinhe&ucirc;theurs les cheins tchi ch&egrave;rchent la paix, car i' s'sont appel&eacute;s l's &ecirc;fants du Bou&ocirc;n Dgieu.<br/>
<br/>
Beinhe&ucirc;theurs les cheins tchi s'sont p&egrave;rs&eacute;tchut&eacute;s pouor la justice, car l&eacute; rouoyaume des cieux est &agrave; ieux.<br/>
<br/>
Beinhe&ucirc;theurs ou s'sez quand l's hommes vouos d&ecirc;n&icirc;ngr&eacute;thont, et vouos p&egrave;rs&eacute;tchut'tont, et tch'i' dithont faussement toute sorte d'ma contre vous &agrave; cause d&eacute; m&eacute;.<br/>
<br/>
S&eacute;yiz-en raide contents, et r&ecirc;jouiss-'ous; car eune grand' r&ecirc;compense vouos attend dans les cieux. Car ch'est d'm&ecirc;me tch'il' ont p&egrave;rs&eacute;tchut&eacute; les proph&egrave;tes tch'ont 't&eacute; d'vant vous.<br/>
<br/>
Ous &eacute;tes l&eacute; s&eacute; d'la t&egrave;rre. Mais si l's&eacute; p&egrave;rd san r'lais, atout tch'est qu'nou l'sal'la? I' n'vaut pus tch'&agrave; &ecirc;t' fliantchi hors, et &agrave; &ecirc;t' pilv&acirc;tchi par les hommes.<br/>
<br/>
Ous &ecirc;tes la leunmi&eacute;the du monde; eune ville pliaichie sus eune montangne n&eacute; saithait &ecirc;t' muchie;<br/>
<br/>
Et nou n'alleunme pon eune chandelle pouor la mett' souos un bouoss&eacute;, mais nou la met sus un changlyi, &agrave; seule f&icirc;n qu'oulle &ecirc;cliaithe touos les cheins d'la maiethon.<br/>
<br/>
Qu&eacute; vouot' leunmi&eacute;the &egrave;rlise d&eacute;vant l's hommes, &agrave; seule f&icirc;n tch'i' vaient vouos bouonnes oeuvres, et tch'i' glorifyient vouot' P&eacute;the tch'est dans les cieux.<br/>
<br/>
N'allez pon penser qu&eacute; j'sis v'nu d&ecirc;truithe la louai ou les proph&egrave;tes; j&eacute; n'sis pon v'nu pouor les d&ecirc;truithe, mais pouor les accomplyi.<br/>
<br/>
Car j&eacute; vouos dis, d&eacute;vrai, qu&eacute; l'ciel et la t&egrave;rre n&eacute; p&acirc;ss'sont pon d'vant qu'tout ch'tch'est dans la louai n'sait accomplyi &agrave; f&icirc;n' et &agrave; fait jusqu'&agrave; un fif&egrave;rlan et au d&egrave;rnyi point.<br/>
<br/>
L&eacute; chein don tchi viol'la iun des ma&icirc;ndres d&eacute; ches c'mandements-ch&icirc;n, et tch'apprendra &egrave;s hommes &agrave; les violer, es'sa r'gard&eacute; comme &eacute;tant l'drein dans l'rouoyaume des cieux; mais l&eacute; chein tchi voudra faithe et l's ens&icirc;ngni, es'sa grand dans l'rouoyaume des cieux.<br/>
<br/>
Car j&eacute; vouos dis qu&eacute; si vouot' justice n'est pon pus abondante qu&eacute; la cheinne des scribes et des pharisiens ou n'entr&eacute;thez dg&eacute;the dans l'rouoyaume des cieux.<br/>
<br/>
Ous avez appr&icirc;ns tch'il a 't&eacute; dit &egrave;s anciens; Ou n'tue&ucirc;thez pon; et tout homme tchi tue&ucirc;tha m&eacute;thit'ta d'&ecirc;t' condamn&eacute; par l&eacute; jugement.<br/>
<br/>
Mais m&eacute; j'vouos dis qu&eacute; tout homme tchi s'mettra en gu&eacute;don contre san fr&eacute;the, m&eacute;thit'ta d'&ecirc;t' condamn&eacute; par l&eacute; jugement; et qu&eacute; l'chein tchi ditha &agrave; san fr&eacute;the, Raca, m&eacute;thit'ta d'&ecirc;t' condamn&eacute; par l&eacute; conseil. Et l'chein tchi l&icirc; ditha: Ous &ecirc;tes fo, m&eacute;thit'ta d'&ecirc;t' condamn&eacute; au feu d'l'enf&eacute;.<br/>
<br/>
Si, don, quand ou pr&eacute;sentez ch'qu'ous avez &agrave; offri &agrave; l'autel, ou vouos r'souv'nez qu'vouot' fr&eacute;the a tchiquechose contre vous;<br/>
<br/>
La&icirc;ssiz vouot' don l&agrave; d'vant l'autel, et allez vouos r'concilier preunmi&eacute;thement auve vouot' fr&eacute;the; et pis ou r'veindrez offri vouot' don.<br/>
<br/>
Accord'-ous au pus t&ocirc;t auve vouot' adv&egrave;rsaithe tandi qu'ous &ecirc;tes acouothe en c'm&icirc;n auve li, d&eacute; peux qu'vouot' adv&egrave;rsaithe n&eacute; vouos tradu&icirc;the d&eacute;vant l'juge, et qu&eacute; l'juge n&eacute; vouos tradu&icirc;the d&eacute;vant l'officyi d'justice, et qu'ou n's&eacute;yiz m&icirc;ns en prison.<br/>
<br/>
J'vouos dis, d&eacute;vrai, ou n'sortithez pon d'il&agrave; qu'ou n'ayiz payi jusqu'&agrave; la dreine fr&eacute;luque.<br/>
<br/>
Ous avez appr&icirc;ns tch'il a 't&eacute; dit &egrave;s anciens: Ou n'commettrez pon d'adult&eacute;the.<br/>
<br/>
Mais m&eacute; j'vouos dis, qu&eacute; tout homme tch'&eacute;tha r'gard&eacute; eune femme auve un mauvais d'si pouor lyi, a d&ecirc;j&agrave; fait l'adult&eacute;the dans san tchoeu.<br/>
<br/>
<i>[........]</i><br/>
<br/>
Il a 't&eacute; dit &eacute;tout: Tout homme tchi veurt tchitter sa femme, tch'i' l&icirc; baille un &ecirc;crit par l&eacute;tchel i' d&ecirc;cliathe tch'i' la d&ecirc;mathyie.<br/>
<br/>
Et m&eacute; j'vouos dis qu&eacute; tout homme tch'&eacute;tha tchitt&eacute; sa femme, si ch'n'est &agrave; cause d'adult&eacute;the, la fait d&eacute;v'n&icirc;n femme adult&eacute;the; et tout homme tchi mathyie la cheinne qu&eacute; s'n homme &eacute;tha tchitt&eacute;, fait un adult&eacute;the.<br/>
<br/>
Ous avez appr&icirc;ns &eacute;tout tch'il a 't&eacute; dit &egrave;s anciens: Ou n'prendrez pon faux s&egrave;rment; mais ou vouos atchitt'tez au Seigneu des s&egrave;rments qu'ous &eacute;thez pr&icirc;ns.<br/>
<br/>
Et m&eacute; j'vouos dis d&eacute; n'juther d'autcheune manni&eacute;the, ni par l&eacute; ciel, pa'ce qu&eacute; ch'est l'tr&ocirc;ne du Bou&ocirc;n Dgieu;<br/>
<br/>
Ni par la t&egrave;rre, pa'ce qu'ou s&egrave;rt d&eacute; scabelle &agrave; ses pids; ni par J&eacute;rusalem pa'ce qu&eacute; ch'est la ville du grand Rouai.<br/>
<br/>
Ou n'juth'thez pon ni n'tout par vouot' t&ecirc;te, pa'ce qu'ou n'pouvez dg&eacute;the en faithe un seul g'veu blianc ou ni&egrave;r.<br/>
<br/>
Mais content'-ous d&eacute; dithe: V&eacute;the, v&eacute;the; ou, Nan, nan; car chein tchi va au d'l&agrave; veint du mal&icirc;n.<br/>
<br/>
Ous avez appr&icirc;ns tch'il a 't&eacute; dit. Un' yi pouor un' yi, et eune dent pouor eune dent.<br/>
<br/>
Et m&eacute; j'vouos dis d&eacute; n'faithe pon t&ecirc;te au ma qu'nou veurt vouos faithe; mais si tchitch'un vouos a cliam&ucirc;th&eacute; sus la joue drouaite, offrez-li l'aut' &eacute;tout.<br/>
<br/>
Et si tchitch'un veurt pliaidgi contre vous pouor vouos haler vouot' c&acirc;thaque, bailliz-li &eacute;tout vouot' mant&eacute;.<br/>
<br/>
Et si tchitch'un veurt vouos forchi &agrave; aller mille pas auve li, allez-y &eacute;tout deux mille autres.<br/>
<br/>
Donnez au chein tchi d'mande, et n'cachiz pon l'chein tchi veurt emprunter d'vous.<br/>
<br/>
Ous avez appr&icirc;ns tch'il a 't&eacute; dit: Ous aim'thez vouot' pr&eacute;chain, et ou ha&iuml;thez vouot' ennem&icirc;n.<br/>
<br/>
Mais m&eacute; j'vouos dis: Aimez vouos ennem&icirc;ns, faites du bein &egrave;s cheins tchi vouos ha&iuml;ssent, et priez pouor les cheins tchi vouos p&egrave;rs&eacute;tchutent et tchi vouos calomnyient;<br/>
<br/>
A seule f&icirc;n qu'ou s&eacute;yiz l's &ecirc;fants d'vouot' P&eacute;the tch'est dans les cieux, tchi fait l'ver san sol&eacute; sus les bouons et sus les m&ecirc;chants, et fait pli&ocirc;re sus les justes et sus l's &icirc;njustes.<br/>
<br/>
Car s'ou n'aimez qu&eacute; les cheins tchi vouos aiment, tchi r&ecirc;compense en &eacute;th'-ous? Les collecteurs d&eacute; taxe &eacute;tout n&eacute; font-i' pon la m&ecirc;me chose?<br/>
<br/>
Et si ch'est qu'ou n'saluez qu'vouos fr&eacute;thes, tch'est qu'ou faites d&eacute; pus qu&eacute; l's autres? Les pa&iuml;ens n&eacute; font-i' pon la m&ecirc;me chose?<br/>
<br/>
S&eacute;yiz don, vous &eacute;tout, parfaits comme vouot' P&eacute;the tch'est &egrave;s cieux est parfait.<br/>
<br/>
Gard'-ous bein d&eacute; n'faithe pon vouos bouonnes oeuvres d&eacute;vant l's hommes pouor en &ecirc;tre bein veus; autr&eacute;ment ou n'en r'ch&eacute;vthez pon la r&ecirc;compense d&eacute; vouot' P&eacute;the tch'est dans les cieux.<br/>
<br/>
Quand, don, ou f'thez vouot' charit&eacute;, n'faites pon sonner la trompette d&eacute;vant vous, comme l&eacute; font l's hypocrites dans les s&#375;nnagogues et dans les rues, pouor &ecirc;t' honor&eacute;s des hommes. J'vouos dis, d&eacute;vrai, tch'il' ont r'chu lus r&ecirc;compense.<br/>
<br/>
Mais quand ou f'thez vouot' charit&eacute;, qu&eacute; vouot' main gauche n&eacute; sache dg&eacute;the chein qu' vouot' main drouaite a fait;<br/>
<br/>
&Agrave; seule f&icirc;n qu' vouot' charit&eacute; sait en s&eacute;gret; et vouot' P&eacute;the tchi vait ch'tchi s'p&acirc;sse en cachette, vouos en r&ecirc;compens'sa.<br/>
<br/>
Et d'm&ecirc;me quand ou priez, n&eacute; r'sembliez pon &egrave;s hypocrites, tchi lus plia&icirc;sent &agrave; prier d&eacute; d'but dans les s&#375;nnagogues et &egrave;s carres des rues pouor &ecirc;t' veus des hommes. J'vouos dis, d&eacute;vrai, tch'il' ont r'chu lus r&eacute;compense.<br/>
<br/>
Mais vous, quand ou voudrez prier, entrez dans vouot' cabinnet et, ayant freunm&eacute; l'us, priez vouot' P&eacute;the en cache-muche; et vouot' P&eacute;the tchi vait ch'tchi s'fait en cache-muche, vouos en rendra la r&eacute;compense.<br/>
<br/>
N&eacute; vouos plia&icirc;thiz pas &agrave; faithe d&eacute; longues pri&eacute;thes, comme les pa&iuml;ens, tchi s'&icirc;nmaginnent qu'&agrave; forche d'patholes i' s'sont &ecirc;cout&eacute;s.<br/>
<br/>
N&eacute; vouos lassiz don pas lus r'semblier; pa'ce qu&eacute; vouot' P&eacute;the sait d&eacute; tch'est qu'ous avez b&eacute;soin d'vant qu'ou n&eacute; li'ayiz d'mand&eacute;.<br/>
<br/>
N&eacute; v'ch&icirc;n don comme tchi qu'ou priethez: &quot;Notre P&egrave;re&quot; tch'es dans les cieux, qu'tan nom sait saint: Qu&eacute; tan r&egrave;gne veinge; Qu&eacute; ta volant&eacute; sait faite sus la t&egrave;rre comme au ciel.<br/>
<br/>
Donne-nous aniet nouot' pain d&eacute; touos les jours.<br/>
<br/>
Et pardonne-nous nouos p&eacute;ch&eacute;s, comm-&eacute; j'pardonnons &egrave;s cheins tchi nouos ont offens&eacute;s.<br/>
<br/>
Et n&eacute; nouos la&icirc;sse pon tchaie dans la tent&acirc;tion; ma&icirc;s d'livre-nous du ma; car l&eacute; r&egrave;gne t'appartcheint, et l'pouver et la glouaithe, &agrave; tout janma&icirc;s. &Acirc;men.<br/>
<br/>
Car s'ou pardonnez &egrave;s hommes lus m&ecirc;faits contre vous, vouot' P&eacute;the c&eacute;leste vouos pardonn'na &eacute;tout les vou&ocirc;tres.<br/>
<br/>
Ma&icirc;s s'ou n'pardonnez pon &egrave;s hommes lus m&ecirc;faits contre vous, vouot' p&eacute;the n&eacute; vouos pardonn'na pon ni n'tout vouos p&eacute;ch&eacute;s.<br/>
<br/>
Et quand ou je&ucirc;nnez, n&eacute; s&eacute;yiz pon triste comme les hypocrites; car i' s'font des faches toutes d&ecirc;fidguth&eacute;es &agrave; seule f&icirc;n qu&eacute; l's hommes sachent tch'i' je&ucirc;nnent. J'vouos dis, d&eacute;vrai, tch'il' ont r'chu lus r&ecirc;compense.<br/>
<br/>
Mais vous, quand ou je&ucirc;nnez, parfunmez vouot' t&ecirc;te, et lavez vouot' fache.<br/>
<br/>
A seule fin d&eacute; n'faithe pon craithe &egrave;s hommes qu'ou je&ucirc;nnez, mais &agrave; vouot' P&eacute;the tch'est l&agrave; comme en s&eacute;gret; et vouot' P&eacute;the tchi vait chein tchi s'p&acirc;sse en s&eacute;gret, vouos en r&ecirc;compens'sa.<br/>
<br/>
N&eacute; vouos aguenez pon d&eacute; tr&eacute;sors sus la t&egrave;rre, &agrave; roui et &agrave; mangi &egrave;s v&egrave;rs, et o&ugrave;'est qu'les l&acirc;rrons les d'sent&egrave;rrent et les volent.<br/>
<br/>
Mais ram&acirc;ss'-ous des tr&eacute;sors au ciel, o&ugrave;'est tch'i' n'y'a ni roui ni v&egrave;rs &agrave; les mangi, ni l&acirc;rrons &agrave; les d'sent&egrave;rrer et les voler.<br/>
<br/>
Car l&agrave; o&ugrave;'est tch'est vouot' tr&eacute;sor, ch'est l&agrave; qu'vouot' tchoeu s'sa &eacute;tout.<br/>
<br/>
Vouot' yi est l'cr&acirc;sset d'vouot' corps: Si vouot' yi est sain, tout vouot' corps es'sa &ecirc;cliaithi:<br/>
<br/>
Ma&icirc;s si vouot' yi est mauvais, vouot' corps es'sa tout &agrave; t&acirc;tons. Si don la leunmi&eacute;the tch'est en vous n'est qu't&eacute;n&egrave;bres, tchi grand's t&eacute;n&egrave;bres!<br/>
<br/>
Nul homme n&eacute; peut s&egrave;rvi deux maitres; car, d&eacute; deux choses ieune, i' ha&iuml;tha l'un et aim'tha l'aut'; ou bein i' prendra &agrave; iun et n&eacute; f'tha autchun cas d'l'aut'. Ou n'pouvez pon s&egrave;rvi l'Bou&ocirc;n Dgieu et les richesses.<br/>
<br/>
Ch'est en tchi j&eacute; vouos dis: N&eacute; vouos g&ecirc;nez pon iou trouver &agrave; mangi et b&eacute;the pouor vivre, ni d'o&ugrave;'est qu'ous &eacute;thez des hardes &agrave; vouos couvri l'corps. La vie n'est-alle pon pus qu'la nou&ocirc;rrituthe, et l'corps pus qu'les hardes?<br/>
<br/>
R'gardez don l's oua&icirc;thieaux du ciel: i' n's&egrave;ment pon, ni n'ont pon d'avo&ucirc;t, et i' n'adg&egrave;nent rein dans des graini&egrave;rs; mais vouot' P&eacute;the c&eacute;leste les nou&ocirc;rrit; n'&ecirc;tes-ous pon hardi mus qu'ieux?<br/>
<br/>
Et o&ugrave;'est tch'est l'chein d'entre vous tchi pi&ecirc;sse en l'voulant ajou&ocirc;ter &agrave; sa ha&ucirc;teu la londgeu du coute?<br/>
<br/>
Pouor tch'est-che &eacute;tout qu'ou vouos g&ecirc;nez des hardes? R'gardez don comme tchi qu'les lis des pr&eacute;s cra&icirc;ssent; i' n'trav&acirc;lent pon, i' n'filent pon:<br/>
<br/>
Et pouortant j&eacute; vouos asse&ucirc;the qu&eacute; m&ecirc;me Salomon dans toute sa glouaithe n&eacute; fut janmais att&icirc;nt&eacute; comme autchun d'ieux.<br/>
<br/>
Si don l'Bou&ocirc;n Dgieu a l'soin d'graie comme chenn'na eune pliante des clios, tch'est aniet en essence, et tchi d'main s'sa fliantchie au fou, combein pus &eacute;tha-t-i' l'soin d'vouos habilyi, &ocirc; hommes d&eacute; p'tite fouai!<br/>
<br/>
N&eacute; vouos g&ecirc;nez don pon, en d&icirc;thant: Tch'est qu&eacute; j'mang'geons, ou tch'est qu&eacute; j'b&eacute;thons, ou comme est qu&eacute; j'nouos graiethons?<br/>
<br/>
Comme les pa&iuml;ens font, tchi ch&egrave;rchent toutes ches choses-l&agrave;: car vouot' P&eacute;the sait qu'ous en avez b&eacute;soin.<br/>
<br/>
Ch&egrave;rchiz don preunmi&eacute;thement l&eacute; rouoyaume du Bou&ocirc;n Dgieu et sa justice, et toutes ches choses-l&agrave; vouos s'sont donn&eacute;es par-dessus.<br/>
<br/>
N&eacute; s&eacute;yiz don pon g&eacute;n&eacute;s pouor l&eacute; lend'main; car l&eacute; lend'main &eacute;tha soin d'li-m&ecirc;me: &agrave; ch&acirc;que jeu suffit sa peine.<br/>
<br/>
N&eacute; jugiz pon, &agrave; seule fin qu'ou n's&eacute;yiz pon jugis.<br/>
<br/>
Car ou s'sez jugis comme ous &eacute;thez jugi l's aut's; et nou f'tha s&egrave;rvi la m&ecirc;me m&eacute;suthe pouor vous atout tchi qu'ous &eacute;thez m'suth&eacute; l's aut's.<br/>
<br/>
Pouor tch'est qu'ou viyiz un br&icirc;n d'&eacute;train dans l'yi d'vouot' fr&eacute;the, vous tchi n'viyiz pon eune poutre dans vouot' yi?<br/>
<br/>
Ou comme est qu'ou dites &agrave; vouot' fr&eacute;the; La&icirc;ssiz-m&eacute; haler l'br&icirc;n d'&ecirc;train d&eacute; d'dans vouot' yi, vous tch'avez eune poutre dans l'vou&ocirc;tre?<br/>
<br/>
Hypocrite, halez preunmi&eacute;thement la poutre d&eacute; d'dans vouot' yi, et pis ou v&egrave;rrez comme tchi haler l'br&icirc;n d'&ecirc;train du chein d'vouot' fr&eacute;the.<br/>
<br/>
Gard'-ous bein d&eacute; donner les choses saintes &egrave;s tchians, et n'fliantchiz pon vouos p&egrave;rles &egrave;s qu&eacute;tots, d&eacute; peux tch'i' n'les pilv&acirc;quent, et qu&eacute; s'&egrave;rtou&ocirc;nnant sus vous, i' n'vouos &eacute;gdachent.<br/>
<br/>
D'mandez, et nou vouos donn'na; ch&egrave;rchiz, et ou trouv'thez; tapez &agrave; l'us et nou vouos l'ouvr&eacute;tha. Car tout homme tchi d'mande, &egrave;rchait: et tchi ch&egrave;rche, trouve; et nou-s-ouvr&eacute;tha au chein tchi tape &agrave; l'us.<br/>
<br/>
Et y'a-t-i' un homme d'entre vous tchi donne eune pi&egrave;rre &agrave; san fis quand i' l d'mande du pain?<br/>
<br/>
Ou s'i' li d'mande un pa&icirc;sson, l&icirc; donn'na-t-i' un s&egrave;rpent?<br/>
<br/>
Si don, m&ecirc;chants comme ous &ecirc;tes, ou savez donner d'bouonnes choses &agrave; vouos &ecirc;fants; &agrave; combein pus forte raison vouot' P&eacute;the tch'est dans les cieux donn'na-t-i' les vrais beins &egrave;s cheins tchi l's'&icirc; d'mandent?<br/>
<br/>
Faites don &egrave;s hommes tout ch'qu'ou voulez tch'i' vouos faichent; car ch'est l&agrave; la louai et les proph&egrave;tes.<br/>
<br/>
Entrez par l'us &ecirc;trait; car l'us d'la p&egrave;rdition a d'la la&icirc;ze, et l&eacute; c'm&icirc;n tch'y m&egrave;ne est grand, et y'en a hardi tchi y'entrent.<br/>
<br/>
Qu&eacute; l'us d'la vie est p'tit! et qu'l&eacute; c'm&icirc;n tch'y m&egrave;ne est &ecirc;trait! et qu&eacute; l'nombre des cheins tchi l'trouvent est p'tit!<br/>
<br/>
Gard'-ous des faux proph&egrave;tes, tchi veinnent &agrave; vous couv&egrave;rts d&eacute; pieaux d'br&eacute;bis, et tchi au d'dans sont des loups d'vouothants.<br/>
<br/>
Ou les conna&icirc;trez par lus frits. Peut-n'on tchilyi du v&egrave;rjus sus d's &ecirc;p&icirc;ngnes, ou des figues sus des tcheurdrons?<br/>
<br/>
A&icirc;nch&icirc;n toute greffe tch'est bouonne porte d'bouons frits, et toute greffe tch'est mauvaise porte d'mauvais frits.<br/>
<br/>
Eune bouonne greffe n&eacute; saithait porter d'mauvais frits, et eune mauvaise greffe n&eacute; saithait en porter d'bouons.<br/>
<br/>
Toute greffe tchi n'porte d'bou&ocirc;n frit s'sa abattue et d'bit&eacute;e, et fliantchie au feu.<br/>
<br/>
Ou les r'connaitrez don par lus frits.<br/>
<br/>
Les cheins tchi m'd&icirc;thent: Seigneur, Seigneur, n'entr&eacute;thont pon tous dans l'rouoyaume des cieux; mais ch't&icirc;-l&agrave; seulement y'entr&eacute;tha tchi fait la volant&eacute; d'man p&eacute;the tch'est dans les cieux.<br/>
<br/>
Y'en a bein des pi&egrave;ches tchi m'dithont chu jour-l&agrave;: Seigneur, Seigneur, n'avons-je pas proph&eacute;tis&eacute; en tan nom? N'avons-je pas cachi les d&eacute;mons en tan nom? Et n'avons-je pas fait bein des mithacl'yes en tan nom?<br/>
<br/>
Et l&agrave; j'lus dithai franchement: J&eacute; n'vouos ai janmais connus; hors d&eacute; ma vaie, vous tchi faites des oeuvres d&eacute; mauva&icirc;tchi.<br/>
<br/>
Tout homme don tchi ouait ches patholes-ch&icirc;n qu&eacute; j'dis, et les met en pratique, es'sa compath&eacute; &agrave; un homme d&eacute; bou&ocirc;n sens, tch'a b&acirc;ti sa maiethon sus l'rotchi;<br/>
<br/>
Et quand les plyies v&icirc;ndrent, et les ravinnes dg'ieau, et qu'les vents so&ucirc;fflyidrent et s'abattdrent sus chutte maiethon-l&agrave;, ou n'tchit pon, pa'ce qu'oulle 'tait fond&eacute;e sus la pi&egrave;rre.<br/>
<br/>
Mais tout homme tchi ouait ches patholes-ch&icirc;n qu&eacute; j'dis, et n'les met pon en pratique, &egrave;rsembli&eacute;tha &agrave; un homme sans bou&ocirc;n sens, tch'a b&acirc;ti sa maiethon sus l'sablion;<br/>
<br/>
Et quand les plyies v&icirc;ndrent, et les ravinnes dg'ieau, et qu'les vents so&ucirc;ffly&icirc;drent et s'abatt&icirc;drent sus chutte maiethon-l&agrave;, ou tchit et s'&ecirc;crou&ocirc;lit, et la ruinne en fut grande.<br/>
<br/>
Et J&eacute;s&ucirc; ayant finni touos ches discours, les gens f&ucirc;drent &eacute;m&egrave;rvilyis d&eacute; chein tchi v'nait d'lus dithe.<br/>
<br/>
Car i' l's ens&icirc;ngnait comme y'&eacute;tant autoris&eacute;, et pas comme les scribes, ni comme les pharisiens.<br/>
<br/>
<i><a href="lemaistre.html">FLM</a> (dans l'Bullet&icirc;n d'Quart d'An d'L'Assembli&eacute;e d'J&egrave;rriais)</i><br/>
<br/>

&nbsp;<p>
&nbsp;<p>
<center><font color="#215e21"><h3>Chapitre 4, v&egrave;rset 23 - Chapitre 7, v&egrave;rset 29</h3></font></center><p>
<img src="verrinneshdgethi.jpg" width="240" height="600" alt="nou li'am'n&icirc;drent ses malades tchi 'taient afflyigies d&eacute; toutes les manni&eacute;thes d&eacute; maux: les cheins auve des mauvais esprits, tchi tchiyaient du ma, tchi 'taient au pli&acirc;tre; et i' les r'dg&eacute;th&icirc;drent touos ieux" title="" align="right" />

J&eacute;s&ucirc; viagit partoute la Galil&eacute;e en ens&icirc;ngnant dans lus salles d'assembli&eacute;es, et pr&ecirc;chant d'la Bouonne Nouvelle du Rouoyaume, et r'dg&eacute;thissant touos les maux et maladies parmi l'monde. Nou-s'en p&acirc;lait partoute la Sythie et nou li'am'n&icirc;drent ses malades tchi 'taient afflyigies d&eacute; toutes les manni&eacute;thes d&eacute; maux: les cheins auve des mauvais esprits, tchi tchiyaient du ma, tchi 'taient au pli&acirc;tre; et i' les r'dg&eacute;th&icirc;drent touos ieux. Nou l'si&ecirc;thait par mouochieaux d'la Galil&eacute;e, des Dgi&ecirc;x-Villes, d&eacute; J&eacute;thusalem, et d'Jud&eacute;e et d'la contr&eacute;e d'l'aut' bord du Jourdain.<br/>
<br/>
Quand i' r'm&egrave;rtchit l'fliotchet d'monde, il amontit amont un mont et s'assi&eacute;vit. Ses approtis lus assembly&icirc;drent &agrave; l'entou d'li et i' s'&ecirc;cantit d'lus ens&icirc;ngni en d&icirc;thant:<br/>
<br/>
&quot;B&eacute;n&icirc;ns sont les pou&ocirc;rres en esprit, ch'est en tchi ch'est &agrave; ieux l'Rouoyaume des Cieux; b&eacute;n&icirc;ns sont les cheins tchi plieuthent, ch'est en tchi nou les sou&ocirc;lag'gea; b&eacute;n&icirc;ns sont les doux d'natuthe, ch'est en tchi il h&eacute;thit'tont la t&egrave;rre; b&eacute;n&icirc;ns sont les cheins tch'ont faim et s&eacute; pouor chein tch'est juste, ch'est en tchi i' s'sont rassasi&eacute;s; b&eacute;n&icirc;ns sont les cheins tch'ont pitchi, ch'est en tchi nou lus mouontr&eacute;tha pitchi; b&eacute;n&icirc;ns sont les cheins tch'ont l'tchoeu pur, ch'est en tchi i' v&egrave;rront l'Bou&ocirc;n Dgieu; b&eacute;n&icirc;ns sont les cheins tchi r'graient la paix, ch'est en tchi nou l's appel'la les fis d&eacute; Dgieu; b&eacute;n&icirc;ns sont les cheins qu'nou venge pouor aver fait chein tch'est juste, ch'est en tchi ch'est &agrave; ieux l'Rouoyaume des Cieux; et vous, ou s'sez b&eacute;n&icirc;ns quand nou vos &ecirc;cliandr&eacute;tha et vos veng'gea et vos trait'ta d&eacute; toutes les sortes par cause d&eacute; m&eacute;. R&ecirc;jouiss'-ous! S&eacute;yiz heutheurs! Ch'est en tchi ous &eacute;thez vot' r&ecirc;compense d&eacute; gr&eacute;e d&ecirc;j&agrave; &egrave;s cieux; tout coumme nou-s'avait trait&eacute; d'la m&ecirc;me manni&eacute;the, v&eacute;the, les proph&egrave;tes tchi v&icirc;ndrent d&eacute;vant vous.<br/>
<br/>
Ous &ecirc;tes l&eacute; s&eacute; d'la t&egrave;rre. Mais si chu s&eacute; a p&egrave;rdu san sal&icirc;n, coumme tchi qu'i' s'&egrave;rsal'la? I' n'est d'aut' bouon &agrave; rein et est pouor &ecirc;t' fliantchi hors et pilv&acirc;tchi.<br/>
<br/>
Ous &ecirc;tes la leunmi&eacute;the du monde. Eune ville m&acirc;t&eacute;e sus un mont n'peut pon &ecirc;t' muchie. Nou n'alleunme pon eune veue pouor la pliaichi souos un b&icirc;ngue. Nan, nou la pliaiche sus eune cr&eacute;milli&eacute;the &agrave; seule f&icirc;n qu'oulle &ecirc;cliaithe toute la ma&icirc;sonn&eacute;e. Et d'm&ecirc;me, la&icirc;ssiz vot' leunmi&eacute;the lithe l'avant &agrave; tout l'monde, pouor qu'i' vaient vos bou&ocirc;ns faits et louangent lus P&eacute;the &egrave;s cieux.<br/>
<br/>
N&eacute; criyiz pon qu&eacute; j'sis v'nu pouor envyer hors la Louai ou les Proph&egrave;tes; j&eacute; n'sis pon v'nu pouor les envyer hors mais pouor les accomplyi. V&eacute;the, j&eacute; vos l'dis: d'vant qu'l&eacute; ciel et la t&egrave;rre saient passecrits, ni la pus p'tite lettre ni m&ecirc;me un accent n'es'sont passecrits d&eacute; d'dans la Louai d'vant qu'tout chein qu'l&eacute; Bou&ocirc;n Dgieu veurt pouor lyi sait ag'v&eacute;. Autcheune p&egrave;rsonne tchi manque &agrave; autchun d'ches c'mandements, m&ecirc;me au pus p'tit, et dit &agrave; du monde d'en faithe d'it&eacute;, s'sa sgorn&eacute;e au Rouoyaume des Cieux, mais l'chein tchi garde ches c'mandements et dit &agrave; du monde d'les garder, s'sa lo&ucirc;s&eacute; au Rouoyaume des Cieux. Ch'est en tchi j'vos l'dis: s&eacute;non qu'vot' bouont&eacute; va un pus long but qu'la cheinne des Pharisiens et des ma&icirc;t's d'la Louai, ou n'entr&eacute;thez pon, dgia, dans l'Rouoyaume des Cieux.<br/>
<br/>
Ous avez ou&iuml; qu'nou dit &egrave;s gens y'a bein longtemps, 'Tu n'tue&ucirc;thas pon, et autchun tueux en s'sa condamn&eacute;'. Mais j'vos dis qu'autcheune p&egrave;rsonne tch'a m&ecirc;me eune hyie contr&eacute; san fr&eacute;the (sans ra&icirc;son) en s'sa condamn&eacute;e. &Eacute;pis acouo, autcheune p&egrave;rsonne tchi dit &agrave; san fr&eacute;the, 'R&acirc;cas!' ch't&icirc;-l&agrave; &eacute;tha &agrave; r&ecirc;pondre au Grand Conmit&eacute;. Et autcheune p&egrave;rsonne tchi dit, &quot;Manni&eacute;the d&eacute; pe&ucirc;le!&quot; s'en va ristchi l'feu d'l'enf&eacute;. &Eacute;pis s'ous apportez vot' don &agrave; l'aut&eacute; et qu'ou vos souv'nez qu'vot' fr&eacute;the ou vot' soeu a eune hyie contre vous, la&icirc;ssiz-la aupi d'l'aut&eacute;. All'-ouos-en vos r'concilier auve vot' fr&eacute;the preunmi&eacute;thement, &eacute;pis r'v&eacute;nez pouor offri vot' don. Settl'-ous d&ecirc;li&ecirc;ment auve vot' enn'm&icirc;n tchi vos pousse en justice; faites-l&eacute; quandi qu'ous &ecirc;tes acouo en allant acant&eacute; li en cour, s&eacute;non i' vos b&acirc;'ra of&ucirc;che au juge, tchi vos b&acirc;'ra &agrave; l'offici pouor vos blioutchi en bo&ecirc;te. V&eacute;the j&eacute; vos l'dis: ou n'en sortithez pon d'vant qu'ous ayiz payi jusqu'&agrave; vot' drein p&eacute;n&icirc;n!<br/>
<br/>
Ous avez ou&iuml; qu'nou dit, &quot;N&eacute; graie pon d'l'adult&eacute;the&quot;. Mais j'vos dis qu'autchun tchi r'garde eune femme d'un yi d'grivouais a d&ecirc;j&agrave; gr&eacute;e d'l'adult&eacute;the acant&eacute; lyi dans san tchoeu. Si vot' yi d&ecirc;tre vos m&egrave;ne &agrave; banon, &ecirc;pinnotchiz-l&eacute; et fliantchiz-l&eacute;! V'l&agrave; tch'est bein mus pouor vous d'p&egrave;rdre eune partie d'vot' corps qu&eacute; vot' corps entchi sait fliantchi en enf&eacute;. Et si vot' main d&ecirc;tre vos m&egrave;ne &agrave; banon, copez-la et fliantchiz-la! V'l&agrave; tch'est bein mus pouor vous d'p&egrave;rdre eune partie d'vot' corps qu&eacute; vot' corps entchi &acirc;ge en enf&eacute;.<br/>
<br/>
Nou dit dans l's &Ecirc;crituthes &eacute;tout, &quot;L&eacute; chein tchi d&ecirc;mathyie d'sa bouonnefemme dait l&icirc; bailli un avis d'd&ecirc;mathiage&quot;. Mais j'vos dis qu'autchun tchi d&ecirc;mathyie d'sa bouonnefemme (s&eacute;non en cas d&eacute; s'n &icirc;nfid&eacute;lit&eacute;) la fait adult&eacute;the, et autchun tchi s'mathyie &agrave; eune femme d&ecirc;mathi&eacute;e graie d'l'adult&eacute;the &eacute;tout.<br/>
<br/>
&Eacute;pis acouo, ou savez qu'nou dit &egrave;s gens dans les touos vi&egrave;rs temps, &quot;Gardez vos s&egrave;rments, et chein qu'ous avez juth&eacute; au Seigneu, gardez-l&eacute;!&quot; Mais j'vos dis, n&eacute; juthez janmais entout, ni par l'ciel, car ch'est l'tr&ocirc;ne du Bou&ocirc;n Dgieu, ni par la t&egrave;rre, car ch'est sa scabelle, ni par J&eacute;thusalem, car ch'est la ville du grand Rouai. Et n'juthez pon par vot' t&ecirc;te, car ou n'pouvez ni blianchi ni ni&egrave;rchi m&ecirc;me iun d'vos g'veux. S&icirc;mpli&eacute;ment, qu'vot' &quot;V&eacute;the&quot; sait &quot;V&eacute;the&quot; et qu'vot' &quot;Nan&quot; sait &quot;Nan&quot;; autcheune aut' chose veint du Mal&icirc;n.<br/>
<br/>
Ous avez ou&iuml; qu'nou dit, &quot;Un yi pouor un yi, et eune dent pouor eune dent&quot;. Mais j'vos dis, n&eacute; fre&ucirc;l'-ous pon auve un malfaiteux! Si tchitch'un vos b&acirc;le eune cliam&ucirc;the &agrave; la jaue d&ecirc;tre, tou&ocirc;nnez-l&icirc; l'aut' &eacute;tout. Et si tchitch'un est d'avis d'vos pousser en justice et d'vos d&ecirc;fr&acirc;l&icirc;ndgi la c'm&icirc;nse, bailliz-l&icirc; vot' c&acirc;saque &eacute;tout. Si tchitch'un vos oblyige d'aller eune mille, allez deux milles acant&eacute; li. Bailliz au chein tchi vos d'mande d&eacute; tchi, et n'&egrave;rfusez pon l'chein tchi veurt emprunter &agrave; vous.<br/>
<br/>
Ous avez ou&iuml; qu'nou dit, &quot;Aimez vot' va&icirc;th&icirc;n et haiyiz vot' enn'm&icirc;n&quot;. Mais j'vos dis, aimez vos enn'm&icirc;ns et priez pouor les cheins tchi vos vengent, &agrave; seule f&icirc;n qu'ou s&eacute;yiz l's &ecirc;fants d'vot' P&eacute;the tch'est &egrave;s cieux. I' fait l'ver san sol&eacute; sus les mal&icirc;ns coumme sus les bouons, et il envyie la plyie sus les cheins tchi font l'bein coumme sus les cheins tchi font l'ma. Ch'est en tchi s'ous aimez ra&icirc;que les cheins tchi vous aiment, tch'est qu'ous &eacute;thez coumme r&ecirc;compense? M&ecirc;me les tche&ucirc;teurs d&eacute; taxe font d'm&ecirc;me, v&eacute;the! Et s'ou va&icirc;thinnez ra&icirc;que siez vos gens, tch'est qu'ou faites pus qu'les aut's? M&ecirc;me les pa&iuml;ens font d'm&ecirc;me, v&eacute;the! Ch'est d'&ecirc;t' parfait, don, coumme vot' P&eacute;the tch'est &egrave;s cieux est parfait.<br/>
<br/>
N&eacute; faites pon d'vot' tchian quand ou faites du bein, ch'est en tchi vot' P&eacute;the tch'est &egrave;s cieux n'vos en compens'sa n&eacute;ment. Quand ou contribuez &agrave; la tche&ucirc;te, n&eacute; sonnez pon la pa&icirc;le et les bach&icirc;ns, coumme les doubl'ye-faches l&eacute; font &egrave;s salles d'assembli&eacute;es et par les c'm&icirc;ns, pouor en &ecirc;t' lo&ucirc;s&eacute;s d's aut's. V&eacute;the j&eacute; vos l'dis, il' ont r'chu tout chein qu'il' en r'ch&eacute;vthont. Mais quand ou contribuez &agrave; la tche&ucirc;te, n'la&icirc;ssiz pon assaver &agrave; vot' main s&eacute;n&ecirc;tre chein qu'vot' main d&ecirc;tre fait, &agrave; seule f&icirc;n qu'vot' don sait en muche-tan-pot. &Eacute;pis vot' P&eacute;the tchi vait chein tch'est fait en muche-tan-pot vos r&ecirc;compens'sa.<br/>
<br/>
Et quand ou priez, n's&eacute;yiz pon coumme les doubl'ye-faches, ieux tch'aiment lus m&acirc;ter pouor prier dans les salles d'assembli&eacute;es et &egrave;s carres des c'm&icirc;ns au veu d'tout l'monde. V&eacute;the j'vos l'dis, il' ont r'chu tout chein qu'il' en r'ch&eacute;vthont. Mais quand ou priez, c&acirc;rr'-ous &agrave; vot' tout seu dans vot' appart&eacute;ment et freunmez l'us et priez &agrave; vot' P&eacute;the en muche-tan-pot. &Eacute;pis vot' P&eacute;the tchi vait chein tch'est fait en muche-tan-pot vos r&ecirc;compens'sa.<br/>
<br/>
Et quand ou priez, n&eacute; d&ecirc;renglyiz pon atout des longues alib&ecirc;les coumme les pa&iuml;ens, ieux tchi craient qu'pus nou d&ecirc;rengl'ye, mus nou-s'est &ecirc;cout&eacute;. N's&eacute;yiz pon coumme ches'-ch&icirc;n, ch'est en tchi vot' P&eacute;the sait ch'est qu'il est d'm&ecirc;tchi pouor vous d'vant qu'ou l&eacute; d'mand'd&ecirc;tes. N&eacute; v'ch&icirc;n don coumme tchi ou d&eacute;vthez prier:<br/>
<br/>
Not' P&eacute;the &egrave;s cieux, qu'tan nom sait saint, qu'tan rouoyaume s'adonne et qu'tan voul&eacute; sait gr&eacute;e ich&icirc;n bas d&eacute; m&ecirc;me coumme &egrave;s cieux. B&acirc;le-nous aniet eune ventr&eacute;e d'pain. Atchitte nos dettes, d&eacute; m&ecirc;me coumme j'avons atchitt&eacute; nos detteurs &agrave; nous. N&eacute; nous m&egrave;ne pon &agrave; l'&ecirc;prouv&acirc;le, mais d&ecirc;pa&ucirc;que-nous du Mal&icirc;n [ch'est en tchi l'rouoyaume, l&eacute; pouv&eacute; et la glouaithe sont &agrave; t&eacute; &agrave; tout janmais. &Acirc;men].<br/>
<br/>
Ch'est en tchi s'ou pardonnez les cheins tchi vos ont fait ma, vot' P&eacute;the &egrave;s cieux vos pardonn'na, li &eacute;tout. Mais s'ou n'pardonnez pon l's aut's quand i' vos ont fait ma, vot' P&eacute;the n&eacute; vos pardonn'na pon vos ma&ucirc;faits.<br/>
<br/>
Quand ou je&ucirc;nez, n'faites pon des gr&icirc;ngnes coumme i' font les doubl'ye-faches, ch'est en tchi i' font laie minne ra&icirc;que pouor faithe assaver au monde qu'i' sont &agrave; je&ucirc;ner. V&eacute;the j&eacute; vos l'dis, il' ont r'chu tout chein qu'il' en r'ch&eacute;vthont. Mais quand ou je&ucirc;nez, vous, onguenn'-ous la t&ecirc;te et lav'-ous la fache &agrave; seule f&icirc;n qu'l&eacute; monde n'&egrave;rm&egrave;rquent pon qu'ous &ecirc;tes &agrave; je&ucirc;ner, vous. Vot' P&eacute;the tch'est en muche-tan-pot vos v&egrave;rra. &Eacute;pis vot' P&eacute;the tchi vait chein tch'est fait en muche-tan-pot vos r&ecirc;compens'sa.<br/>
<br/>
N'aguenez pon pouor vos-m&ecirc;mes des magl'yes d&eacute; bein ich&icirc;n bas o&ugrave;'est qu'les cahuches et l'roui saccagent tout et o&ugrave;'est qu'les voleurs lus y s&icirc;l'yent pouor voler. Pus &agrave; co aguenez pouor vos-m&ecirc;mes des magl'yes d&eacute; bein &egrave;s cieux o&ugrave;'est qu'les cahuches et l'roui n'pou&ocirc;rront pon saccagi et o&ugrave;'est qu'les voleurs n'peuvent pon lus y s&icirc;lyi. Ch'est en tchi vot' tchoeu d'meuth'tha l&agrave; o&ugrave;'est qu'vot' bein s'sa pliaichi.<br/>
<br/>
Vot' yi est la veue du corps. Si vot' yi vait cliai, tout vot' corps est remplyi d'leunmi&eacute;the, mais si vot' yi n'vait goutte, tout vot' corps est remplyi d'ni&egrave;rcheu. Si la leunmi&eacute;the tch'est d&eacute;dans vous est d'la ni&egrave;rcheu, combein n&eacute;the don qu'oulle est la ni&egrave;rcheu m&ecirc;me!<br/>
<br/>
N'y' fis d'&acirc;me tchi peut s&egrave;rvi deux ma&icirc;t's; sait i' haitha l'iun et aim'tha l'aut, sait i' s'atchiann't&eacute;tha &agrave; l'iun et sgorn&eacute;tha l'aut'. Ou n'pouvez pon s&egrave;rvi l'Bou&ocirc;n Dgieu et la richesse.<br/>
<br/>
J'vos dis don: n'ouothinnez pon entouor vot' vie, ni chein qu'ou mang'gez ni chein qu'ou b'thez, ni entouor vot' corps, ni coumme tchi vos habilyi. Ch'n'est-i' pon qu'la vie vaut mus qu'l&eacute; mangi, et qu'l&eacute; corps vaut mus qu'les habits? Viy'-ous l'oua&icirc;th'l&icirc;n d'l'air: i' n's&egrave;ment pon, n'avou&ocirc;tent pon et n'rempl'yent pon &egrave;s graini&egrave;rs - tout coumme vot' P&eacute;the &egrave;s cieux les souongne. N&eacute; vaill'-ous pon, vous, mus qu'ieux? Ou n'pouvez pon ajou&ocirc;ter m&ecirc;me eune heuthe &agrave; vot' vie en ouothinnant. Et pouortchi qu'ou ouothinnez entouor les habits? Viy'-ous coumme tchi qu'i' cra&icirc;ssent les lis du clios. I' n'trav&acirc;lent ni filent d'la tr&egrave;me; mais j'vos dis qu'm&ecirc;me Salomon, co&ecirc;ffi et att&icirc;nf&eacute; coumme i' 'tait, n&eacute; v'nait pon au ras dg'ieux. Et si ch'est d'm&ecirc;me qu'l&eacute; Bou&ocirc;n Dgieu habil'ye l'h&egrave;rbe du clios, tch'est aniet ich&icirc;n et d'main pouor &ecirc;t' fliantchie au feu - vous tch'avez des doutanches, n&eacute; criy'-ous pon qu'i' vos souongn'na bein mus? N'ouothinnez don pon en d'mandant, &quot;Tch'est qu&eacute; j'mang'geons?&quot; ou &quot;Tch'est qu&eacute; j'b&eacute;thons?&quot; ou &quot;Atout tchi qu&eacute; j'nos habil'lons?&quot; Ch'est en tchi les cheins tchi n'conna&icirc;ssent pon l'Bou&ocirc;n Dgieu couothent souotre toutes ches choses-ch&icirc;n, mais vot' P&eacute;the &egrave;s cieux conna&icirc;t tout chein qu'i' vos est d'm&ecirc;tchi. Allez g&acirc;ngni preunmi&eacute;thement san rouoyaume et sa justice, et toutes ches choses-l&agrave; vos veindront &eacute;tout.<br/>
<br/>
Assa n'ouothinnez pon entouor d'main, car d'main s'souongn'na d's&eacute;-m&ecirc;me. Ch&acirc;que jour a assez d'souains &agrave; li.<br/>
<br/>
N&eacute; jugiz pon l's aut's &agrave; seule f&icirc;n qu'ou n's&eacute;yiz pon jugis vos-m&ecirc;mes. Ch'est en tchi ou s'sez jugis d'm&ecirc;me qu'ou jugiz l's aut's, et ou r'ch&eacute;vthez la m&ecirc;me m'suthe qu'chutte m&eacute;suthe qu'ou bailliz. Pouortchi qu'ou r'm&egrave;rtchiz l'&ecirc;cly&icirc;n dans l'yi &agrave; vot' fr&eacute;the mais ou n'&egrave;rm&egrave;rtchiz pon la chouque dans vot' yi &agrave; vous? Coumme tchi qu'ou pouvez dithe &agrave; vot' fr&eacute;the, &quot;La&icirc;sse-m&eacute; haler ch't &ecirc;cly&icirc;n d&eacute; t'n yi,&quot; quand ch'est qu'ous avez eune chouque dans vot' yi &agrave; vous? Doubl'yes-faches qu'ous &ecirc;tes! Halez la chouque d&eacute; d'dans vot' yi preunmi&eacute;thement, &eacute;pis ou v&egrave;rrez cliai coumme tchi haler l '&ecirc;cly&icirc;n d&eacute; d'dans l'yi &agrave; vot' fr&eacute;the.<br/>
<br/>
N'envyez pon chein tch'est saint &egrave;s tchians, et n'&ecirc;trav'lez pon des p&egrave;rles l'avant &egrave;s b&ecirc;tes &agrave; saie; autr&eacute;ment i' les pilv&acirc;qu'thont &eacute;pis lus r'tou&ocirc;nn'nont pouor vos &eacute;gdachi.<br/>
<br/>
D'mandez et nou vos l'b&acirc;'ra; ch&egrave;rchiz et ou trouv'thez; tapez et nou vos ouvr&eacute;tha l'us. Ch'est en tchi ch&acirc;tchun tchi d'mand'da, &egrave;rch&eacute;vtha; et ch&acirc;tchun tchi ch&egrave;rch&eacute;tha, trouv'tha; et &agrave; ch&acirc;tchun tchi tap'tha, nou li'ouvr&eacute;tha l'us. Tchi qu'est l'p&eacute;the d'entr&eacute; vous tchi, si san fis l&icirc; d'mande du pain, l&icirc; b&acirc;'ra eune pi&egrave;rre? Ou s'i' l&icirc; d'mande un pa&icirc;sson, l&icirc; b&acirc;'ra eune tchilieuvre? Si ch'est qu'vous, des p&eacute;cheurs, ou savez bailli des bouonnes choses &agrave; vos mousses, ch'n'est-i' pon qu'vot' P&eacute;the &egrave;s cieux b&acirc;'ra bein pus d'bouonnes choses &egrave;s cheins tchi li'en d'mand'dont?<br/>
<br/>
Dans toute chose don, faites &egrave;s aut's chein qu'ou voulez qu'i' vos faichent, ieux; ch'est chenna la louai et les proph&egrave;tes.<br/>
<br/>
Entrez par l'us d'&ecirc;traituthe: viy'-ous qu'ch'est l'us d'la&icirc;ze et l'grand c'm&icirc;n tchi m&egrave;nent &agrave; la ruinne, et y'en a un tas tchi lus y arroutent. Et ch'est l'us d'&ecirc;traituthe et la carami&eacute;the tchi m&egrave;nent &agrave; la vie, et y'en a bein p'tit tchi les trouvent.<br/>
<br/>
M&ecirc;fi'-ous des fausses langues. I' veinnent siez vous habilyis en br&eacute;bis mais en d'dans i' sont des loups affanm&eacute;s. Ch'est par l'frit qu'i' portent qu'ou les r'conna&icirc;trez. Nou tchil'ye-t-i' du v&egrave;rjus sus d's &ecirc;p&icirc;ngnes, ou des figues sus des tcheurdrons? N&acirc;nn&icirc;n-dgia, ch'est qu'tout bouon arb' porte du bou&ocirc;n frit, mais un mauvais arb' porte du frit pou&ocirc;rri. Un bouon arb' n&eacute; peut pon porter du frit pou&ocirc;rri, et un mauvais arb' n&eacute; peut pon porter du bou&ocirc;n frit. Ch&acirc;que arb' tchi b&acirc;le pon du bou&ocirc;n frit est b&ucirc;chi et fliantchi au feu. Ch'est d'm&ecirc;me auve les fausses langues qu'ou r'conna&icirc;trez s'lon lus frits.<br/>
<br/>
Ch'n'est pon un ch&acirc;tchun tchi m'dit, &quot;Seigneu, Seigneu!&quot; tch'entr&eacute;tha dans l'rouoyaume des cieux, mais ch'est ra&icirc;que l&eacute; chein tchi fait chein qu'man P&eacute;the &egrave;s cieux veurt. Chu jour-l&agrave; y'en &eacute;tha eune racachie tchi m'dithont, &quot;Seigneu, Seigneu, j'n'avons-t-i' pon pr&ecirc;chi tan m'sage en tan nom, et cachi des mauvais esprits en tan nom et gr&eacute;e un tas d'faits d'pouv&eacute; en tan nom?&quot; Et j'lus dithai net' et cliai, &quot;J&eacute; n'vos ai janmais connu, m&eacute;. Hors d'ich&icirc;n, reintchiv&acirc;les d&eacute; pe&ucirc;les!&quot;<br/>
<br/>
Ch&acirc;tchun tch'&ecirc;coute chein qu&eacute; j'dis et tchi l'fait s'sa coumme l'avis&eacute; tchi b&acirc;tit sa ma&icirc;son sus un rotchi. V'l&agrave; tchi v&icirc;nt la plyie, v'l&agrave; tchi montit l'ieau, v'l&agrave; tchi ventit d&ucirc; pouor en d&ecirc;moli chutte ma&icirc;son-l&agrave;, mais ou n's'&ecirc;crou&ocirc;lit pon viyant qu'oulle avait 't&eacute; b&acirc;tie sus un rotchi. Mais ch&acirc;tchun tch'&ecirc;coute chein qu&eacute; j'dis mais tchi n'l&eacute; fait pon, est coumme un &icirc;nnouothant tchi b&acirc;tit sa ma&icirc;son sus du sablion. V'l&agrave; tchi v&icirc;nt la plyie, v'l&agrave; tchi montit l'ieau, v'l&agrave; tchi ventit d&ucirc; pouor en d&ecirc;moli chutte ma&icirc;son-l&agrave;, et ou s'&ecirc;crou&ocirc;lit - et tchi pataflias!&quot;<br/>
<br/>
Quand J&eacute;s&ucirc; avait finni d'dithe ches choses-ch&icirc;n, l&eacute; monde f&ucirc;drent &ecirc;m&egrave;rvilyis par chein qu'il ens&icirc;ngnait; ch'est en tchi i' lus ens&icirc;ngnait coumme un savant, pon coumme lus ma&icirc;t's d'la louai.<br/>

&nbsp;<p>
&nbsp;<p>
<center><font color="#215e21"><h3>Chapitre 7, v&egrave;rsets 7 &agrave; 8</h3></font></center><p>

D'mandez, et nou vos l'badra; traichiz, et ou trouv'thez; tapez &agrave; l'us et nou vos l'ouvritha. Ch'est en tchi ch&acirc;tch'un tchi d'mande, &egrave;rchait; et ch&acirc;tchun tchi traiche, trouve; et nou-s'ouvre &agrave; ch&acirc;tchun tchi tape &agrave; l'us.<p>



&nbsp;<p>

<FONT SIZE=2>
<I>Viyiz &eacute;tout:</I><p>
<UL>
<li><a href="biblye.html">La Bibl'ye</a><p>

<li><a href="matchiia.html">La Bouonne Nouvelle s'lon Matchi: chapitre 1, v&egrave;rsets 1-17</a><p>
<li><a href="matchii2.html">L'&Ecirc;vangile s&eacute;lon St.-Matchi: chapitre 1, v&egrave;rsets 18-25</a><p>
<li><a href="matchii.html">L'&Ecirc;vangile s&eacute;lon St.-Matchi: chapitre 1, v&egrave;rsets 18-23 </a> - des v&egrave;rsions<p>
<li><a href="matchiii.html">La Bouonne Nouvelle s'lon Matchi: chapitre 2</a><p>
<li><a href="matchiiib.html">L'&Ecirc;vangile s&eacute;lon St.-Matchi: chapitre 2, v&egrave;rsets 1-11</a> - des v&egrave;rsions<p>
<li><a href="matchiiic.html">La Bouonne Nouvelle s'lon Matchi, Chapitre 2, v&egrave;rsets 12-17 - L&eacute; Machacre des &Icirc;nnouothants</a><p>
<li><a href="matchi3_biblye.html">La Bouonne Nouvelle s'lon Matchi: chapitre 3</a><p>
<li><a href="matchi4.html">La Bouonne Nouvelle s'lon Matchi: chapitre 4</a><p>

<li><a href="matchi8_biblye.html">La Bouonne Nouvelle s'lon Matchi: chapitre 8</a><p>
<li><a href="matchiviii.html">La Bouonne Nouvelle s'lon Matchi: chapitre 8, v&egrave;rsets 5-8</a><p>
<li><a href="matchi9_biblye.html">La Bouonne Nouvelle s'lon Matchi: chapitre 9</a><p>
<li><a href="matchi10_biblye.html">La Bouonne Nouvelle s'lon Matchi: chapitre 10</a><p>
<li><a href="matchi11_biblye.html">La Bouonne Nouvelle s'lon Matchi: chapitre 11</a><p>
<li><a href="matchi12_biblye.html">La Bouonne Nouvelle s'lon Matchi: chapitre 12</a><p>
<li><a href="smeux.html">La Bouonne Nouvelle s'lon Matchi: chapitre 13, v&egrave;rsets 3-9 - La Pathabole du S'meux</a><p>
<li><a href="matchi13.html">La Bouonne Nouvelle s'lon Matchi: chapitre 13</a><p>
<li><a href="matchi14.html">La Bouonne Nouvelle s'lon Matchi: chapitre 14</a><p>
<li><a href="matchi15_biblye.html">La Bouonne Nouvelle s'lon Matchi: chapitre 15</a><p>
<li><a href="matchixvi.html">La Bouonne Nouvelle s'lon Matchi: chapitre 16</a><p>
<li><a href="matchi17_biblye.html">La Bouonne Nouvelle s'lon Matchi: chapitre 17</a><p>
<li><a href="matchi18_biblye.html">La Bouonne Nouvelle s'lon Matchi: chapitre 18</a><p>
<li><a href="matchxix.html">La Bouonne Nouvelle s'lon Matchi: chapitre 19</a><p>
<li><a href="matchixx.html">La Bouonne Nouvelle s'lon Matchi: chapitre 20</a><p>
<li><a href="matchi21.html">La Bouonne Nouvelle s'lon Matchi: chapitre 21</a><p>
<li><a href="matchixxi.html">La Bouonne Nouvelle s'lon Matchi: chapitre 21, v&egrave;rsets 18-22 - L&eacute; mithacl'ye du fidgi</a><p>
<li><a href="matchixxii.html">La Bouonne Nouvelle s'lon Matchi: chapitre 22</a><p>
<li><a href="matchi23_biblye.html">La Bouonne Nouvelle s'lon Matchi: chapitre 23</a><p>
<li><a href="matchi24_biblye.html">La Bouonne Nouvelle s'lon Matchi: chapitre 24</a><p>
<li><a href="10vierges.html">La Bouonne Nouvelle s'lon Matchi: chapitre 25, v&egrave;rsets 1-13 - La Pathabole des dgi&ecirc;x vi&egrave;rges</a><p>
<li><a href="talents.html">La Bouonne Nouvelle s'lon Matchi: chapitre 25, v&egrave;rsets 14-29 - La Pathabole des talents</a><p>
<li><a href="matchixxv.html">La Bouonne Nouvelle s'lon Matchi: chapitre 25, v&egrave;rsets 29-46</a><p>
<li><a href="matchixxvi.html">La Bouonne Nouvelle s'lon Matchi: chapitre 26</a><p>
<li><a href="matchi27_biblye.html">La Bouonne Nouvelle s'lon Matchi: chapitre 27</a><p>
<li><a href="matchi28_biblye.html">La Bouonne Nouvelle s'lon Matchi: chapitre 28</a><p>

<li><a href="assembliee/service1960.html">S&egrave;rmon du S&egrave;rvice Annuel 1960</a><p>
<li><a href="sermon62.html">S&egrave;rmon du S&egrave;rvice Annuel 1962</a><p>
<li><a href="sermon71.html">S&egrave;rmon du S&egrave;rvice Annuel 1971</a><p>
<li><a href="sermon73.html">S&egrave;rmon du S&egrave;rvice Annuel 1973</a><p>
<li><a href="sermon76.html">S&egrave;rmon du S&egrave;rvice Annuel 1976</a><p>
<li><a href="sermon99.html">S&egrave;rmon du S&egrave;rvice Annuel 1999</a><p>
<li><a href="sermonsg.html">Sermon - Octobre 1999 &agrave; l'&Eacute;glyise d&eacute; St George</a><p>
<li><a href="reinemethe3.html">L&eacute; s&egrave;rmon d'l'Arch&ecirc;v&ecirc;que d&eacute; Cantorb&eacute;ry au s&egrave;rvice d'ent&egrave;rrement d'la Reine M&eacute;the</a><p>
<li><a href="chrysostom.html">L&eacute; S&egrave;rmon d'P&acirc;ques d&eacute; Saint Jean Chrysostome</a><p>


</UL>
</FONT>

&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>

</BODY>

<!-- Mirrored from members.societe-jersiaise.org/geraint/jerriais/sermon.html by HTTrack Website Copier/3.x [XR&CO'2014], Tue, 15 Jul 2025 14:01:23 GMT -->
</HTML>
