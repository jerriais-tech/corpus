<HTML>

<!-- Mirrored from members.societe-jersiaise.org/geraint/jerriais/xyz.html by HTTrack Website Copier/3.x [XR&CO'2014], Tue, 15 Jul 2025 14:01:34 GMT -->
<HEAD>
<TITLE>L'Annonce X. Y. Z.</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

<center><font color="#215e21"><h2>L'Annonce X. Y. Z.</h2>
Une Petite Farce.</font></center><p>

<div align="center"><i>Dramatis Personae.</i><br/>
<br/>
<br/>
</div><div align="left">DAN L&Ecirc;CAUDEY &#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;..) Un vi&egrave;r Coupl'ye.<br/>
MISSIS  &#8220;       &#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;. )<br/>
PH'LIP CARR&Eacute;   &#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;.. Un janne houmme.<br/>
MISS PITON      &#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;.. Une janne fille de 26 ans.<br/>
<br/>
<br/>
</div><div align="center">SC&Egrave;NE I.<br/>
<br/>
LA TCHUISINE SIEZ DAN L&Ecirc;CAUDEY.<br/>
<br/>
</div><div align="left">Le vi&egrave;r coupl'ye fin&icirc;t d'b&ecirc;the le th&eacute;e. Dan s'm&egrave;t &agrave; li&egrave;the la gazette, tandis qu'la bouanne femme lave la vaisselle.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(finissant d'li&eacute;the)</i> : Ch'est fichant, tout d'm&ecirc;me! I' copent tr&eacute;jous lus literature au bieau mitan d'un chapitre dans la partie la pus int&eacute;ressante. Samedi, si j'men rappelle, ch'tait justement au moment qu'chu vilain pe&ucirc;le de Moussieu v'nait d'pointer l'canon de s'n'arme sus l'pouorre petit &ecirc;fant &agrave; la janne famme, qui dormait coumme un ange dans san b&egrave;r! I' fallit attendre quatre jours pour saver que, par bonheur, le coup n'partit pas et que l'vi&egrave;r domestique vint en temps pour sauver l'mousse. Chutte fais, ch'est les deux amouotheurs qui s'rencontrent pour la prumi&eacute; fais d&eacute;-d'pis que l'janne houmme est lib&eacute;th&egrave; d'la prison y'o&ugrave; qui n'&eacute;thait jamais deu &ecirc;tre enfrum&egrave; : I' tend les bras &agrave; sa hardelle et pis &#8230; crac! I' faut r'attendre occouo jusqu'&agrave; Samedi d'vant vaie s'oulle en veur de li ach'teu' ou s'oulle est d&eacute;cid&egrave;e d'l'ess'couer, &agrave; cause de ses malheurs.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(essuyant d's'assiettes)</i>: Et mais, n'en f'thaites-'ous pon autant &egrave;tou, vous, &agrave; lus pli&egrave;che? I' savent qu'en finissant pour anni&egrave;t &agrave; une partie bein &ecirc;mouvante de lus histo&euml;the, le monde &eacute;thont grande envie d'aver la gazette pour vaie la suite. &#8211; Et pis, opr&egrave;s tout, tch'est qu'ch'la peut vos faithe, &agrave; vous, tch'est qu'arrive quand des amouotheurs s'r'encontrent?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais nou-z'aime &agrave; saver chein qui s'passe.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;V'la qui n'sert pas d'grand chose, fait-i'?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Enfin, nou se r'souveint qu'nou z'&eacute;tait janne, le temps pass&eacute;.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est occouo l&agrave; yunne de vos mani&eacute;thes de m'dithe que je m'fais vielle!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nouffait d'j&agrave;, bouanne femme : nouffait d'j&agrave;. Mais quand nou-z'a 't&egrave; amouotheux s&eacute;-m&ecirc;me &#8230;<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! pour chonna, j&eacute; n't'y'ai jamais trouv&egrave; hardi. J'nos math'y&icirc;mes parce que nos gens voulaient, ne v'l&agrave; tout.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; part)</i> : Ch'n'est jamais d't&eacute; que j'fus amouotheux, va! J't&eacute; tr&eacute;jous counnue trop bein pour ch'la. <i>(En haut)</i> : Sans doute, sans doute, bouanne femme; mais ch'la n'emp&ecirc;che pas qu'j aie raison, et qu'ch&eacute; s'sait un mio emb&ecirc;tant d'aver &agrave; attendre plusieurs jours pour li&eacute;the la suite.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et bein, faites coumme les avi&egrave;rs, amus'ous. Prenez un brin d'<i>rye-grass</i> et dites en comptant les flieurs : &#8220;L'embrach'cha, l'embrach'cha pas; l'embrach'cha, l'embrach'cha pas&#8221; jusqu'&agrave; ce qu'ou z'arriviez au dern'yi, et ou verrez tch'est qu'en s'sa!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma f&eacute;, pour tuer l'temps &#8230;<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et, n'sey&egrave;z pas si b&ecirc;te! Tch'est qui peut y'aver &agrave; vos int&eacute;ressi dans une histo&egrave;the &ecirc;crite par un individu qui n'avait rein d'miyeu &agrave; faithe?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; part)</i> : Tu la sais bein &egrave;tou, t&eacute;, l'histo&eacute;the, va, sans faithe mine de rein, quand j'sis hors &egrave;s clios!<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Je s'sais bein pus tchuthieuse de saver quand tch'est qu'ou z'allez aver une jument pour rempli&eacute;chi &#8220;Farmer.&#8221; Av'ous m&ecirc;me ergard&eacute; votre annonce dans la gazette?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais sans doute, l&agrave;; &ecirc;coute :<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;ON DEMANDE A ACHETER. Une jument, forte, tranquille et bonne de collier, pas trop jeune. Ecrire X.Y.Z. Bureau du journal.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Faudra qu'tu ailles qu'si les r&ecirc;ponses &agrave; lus office, Samedi. Pour le moment, li&egrave;t-nous l'articl'ye d'fond, tandis que j'm'en vais rempli&ecirc;t&eacute; ches cauches ichin. Ou' z'en d&ecirc;chithez, des cauches, tout d'm&ecirc;me; n'en f'chin une pathe que j'vos acatti n'ya pas pus d'deux mais et d&ecirc;j&agrave; &#8230;<br/>
<br/>
</div><div align="center">(Fin de la Sc&egrave;ne).<br/>
<br/>
<br/>
<br/>
<br/>
SC&Egrave;NE II.<br/>
<br/>
</div><div align="left">LE PARLEUX D'UN JEUNE HOUMME QU'A DU BEIN.<br/>
<br/>
PH'LIP CARR&Eacute; est adoss&egrave; au foyi, &agrave; fumer sa pipe. Ch'est un janne houmme pas trop malin et un mio fi d'ses bieaux habits et d'sa moustache. Il a la gazette dans samain.<br/>
<br/>
PH'LIP&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>&agrave; san tout seu</i> : J'cr&eacute; pas qu'j'&eacute;thais peu faithe fort mus. V'l&agrave; li&egrave;t d'charme (li&ecirc;sant) :<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;MARIAGE &#8211; Jeunne homme, 26 ans, &eacute;l&eacute;gant, situation ind&eacute;pendante, d&eacute;sire trouver jeune personne de go&ucirc;ts artistiques, de bonne famille, et avec quelque capital, qui consentirait &agrave; &eacute;changer correspondance en vue de mariage si l'on peut s'entendre. Ecrire X.Y.Z., au bureau du journal.<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>continuant</i> : Ch'est vrai, opr&egrave;s tout; j'en ai yeu assez d'la vie d'vi&egrave;r gar&ccedil;on, d&eacute;-d'pis quatre ans qu'les vielles gens n'sont pus. La p'tite servante fait d'san mus, j'l'admets; mais ch'n'est oquo jamais coumme une femme. Tant bouanne qu'ou s'sait, y'a tr&eacute;jous tchic chose qui manque. J'admets bein qu'ou mange &agrave; la tabl'ye ov m&eacute; et qu'ou s'comporte coumme i' faut; qu'ou n'mange pus ses patates sus san cout&eacute; et qu'oul' ait perdu l'habitude d'&ecirc;pinotchi ses dents ov l&eacute; d&eacute; d'sa foutchette, mais ou' n'peut pon d'viser d'grand chose, malheutheusement. Ou' sait &agrave; peine qu'un portrait &agrave; l'huile a pus d'valeur qu'un alman&acirc;.  Et occouo, j'ai mani&egrave;thement id&egrave;e que ch'est &agrave; la fr&ecirc;me qu'ou' r'garde le pus. Quand j'lis dis de v'nin ichin d'dans au ser, pour me garder compagnie, on' n'a occouo jamais ouvert un seul volume de d'dans ma biblioth&egrave;que : oulle est satisfaite de ses fichues <i>&#8220;Horner's Penny Stories,&#8221; </i>qui n'valent pas mus qu'&agrave; br&ucirc;ler. Nou n'peut pas la faithe arriver &agrave; distchuter rein; ou' s'contente d'&ecirc;couter bein poliment et d'dithe <i>&#8220;oui&#8221; </i>et <i>&#8220;amen&#8221;</i> au chapitre et &agrave; le le&ccedil;on. Je n'l'ai m&ecirc;me jamais veue ouvrir le <i>&#8220;Daily Telegraph.&#8221;</i> Ch'est enn'yant, ENN'YANT, ENN'YANT! J'pensais pourtant qu'en m'y prenant douoch'ment, j'parveindrais &agrave; la faithe sortir un mio d'sa r&ecirc;serve et &agrave; la faithe converser pour m'aidji &agrave; passer l'temps. Mais nennin! &#8220;Oui Mess Carr&eacute;&#8221;; &#8220;Nennin Mess Carr&eacute;;&#8221; &#8220;Pardon, Mess Carr&eacute;&#8221;; &#8220;V&egrave;the d'ja, Mess Carr&eacute;.&#8221; Et n&eacute; v'la tout ch'que j'peux ou&iuml; en fait de conversation, tout l'long des s&eacute;th&egrave;es. Je l'dis occouo, ch'est enn'yant, ENN'YANT, ENN'YANT. Oh! pour une femme; Une FEMME; une FEMME. Une femme qui gou&ocirc;t'tait si la soupe est assez ou trop sal&egrave;e d'vant la mettre sus la tabl'ye; Une femme qui f'thait l'th&eacute;e coumme je l'aime et coumme mem&egrave;e soulait l'faithe; Une femme qui m'dithait quand i' m'manque un bouton d'tchic bord et qui m'le r'cou&ocirc;trait; qui verrait qu'mes qu'minses s'saient bein emp's&egrave;es et qui m'passait chu fichu long stud &agrave; man haut collet; qui s'assi&eacute;thait &agrave; c&ocirc;t&eacute; d'm&eacute; &agrave; la tabl'ye et qui s&eacute;thait tchi faithe pour me rendre confortabl'ye et pour m'aidji &agrave; passer l'temps. Car, enfin, ch'est d'pus en pus insupportabl'ye, la vie que j'm&ecirc;ne ichin. Tr&eacute;jous tout seu; tr&eacute;jous enn'ye. Une femme? - J'en &eacute;thais y'une ach'teu si j'avais voulu, sans doute. Mais chein qu'est ichin alentou n'est pas d'man go&ucirc;t. Les siennes de man rang vont toutes couorre au <i>rink</i> et ch'la n'me va pas. J'y fus une fais et j'en eus assez! Une pathe de braies vilann&egrave;es l&agrave; y'o&ugrave; qu'nou n'peut pas mantchi d'sen aperchever et mes lunettes d&eacute;pichies! Et pus d'chinquante personnes &agrave; m'vaie dans ch't'&ecirc;tat l&agrave;! Nan, autchune des filles qui m'vidrent l&agrave; bas n'en r'voudrait d'm&eacute;. &#8211; Jane Quenault est un assez belle hardelle et oulle a du bein, mais j'n'aime pas san r'gard. Y'a bein les trais filles &agrave; la Missis Flieuthi, mais j'aime mus mouothi vi&egrave;r gar&ccedil;on que d'aver chutte vielle h&egrave;rpie l&agrave; pour belle-m&egrave;the. Et ch'est bein seux, que tandis que san bieau-fils &eacute;thait un li&egrave;f souos tchi qu'oulle &icirc;thait s't&acirc;ner, la vielle ne s'press'sait pas d'cr&eacute;ver. Y'en a d'autres mais l's'unes ont trop d'bec; les autres pas assez d'd&ecirc;ha'. Et pour tout dithe, j'n'aime pas &agrave; env&icirc;sagi directement autchune femme. J'n'en ai pas l'habitude et ch'la m'g&egrave;ne. Pourtchi? Je n'sais pas, mais ch'est d'm&ecirc;me. J'en sis qu&acirc;si v'nu &agrave; penser que j'voudrais un bouan matin m'r&ecirc;vill'yi tout mathi&egrave;, pour n'aver pon qu'faithe de d'mander &agrave; une femme s'oulle en veurt de m&eacute;. Ch'est pour tchi, j'ai &eacute;crit l'annonce. Nou ne d'vinn'na pas qu'ch'est me et l'accointance se f'tha pus ais&icirc;ment par correspondance. Si nou n'se plia&icirc;t pas quand nou s'verra, et bein nou s'en r&icirc;tha ch&acirc;tchun d'san bord, v'l&agrave; tout! Allons, ergardons l'annonce occouo une fais : &#8220;ON DEMANDE, etc.&#8221;<br/>
<br/>
&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;&#8230;.<br/>
<br/>
Ach't'euthe, allons nos couochi, &agrave; notr' tout seu, en esp&eacute;thance que l'av'nin nos r&ecirc;serve tchic chose de miyeu.<br/>
<br/>
</div><div align="center">(Fin de Sc&egrave;ne).<br/>
<br/>
SC&Egrave;NE III.<br/>
<br/>
LA D'MEUTHE A MISS PITON.<br/>
<br/>
</div><div align="left">Un p'tit appartement a maintchi tchuisine &#8211; &agrave; maintchi parleux. Miss Piton veint d'rentrer et est &agrave; haller san chap&eacute; et sa ch&acirc;le d'vant un p'tit mitheux. Y'a d'la cou&ocirc;tuthe sus la tabl'ye, et une vas&egrave;e d'flieurs &#8211; chrysanth&egrave;mes &#8211; &agrave; c&ocirc;t&egrave;. Y'a pas mal de livres et d'portraits dans l'appartement.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(en hallant une longue haleine et un riban de san co) </i>: Enfin, ne v'la chonna fait, tr&eacute;jous. Mais i' m'en a cou&ocirc;t&egrave;!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Un silence.<br/>
<br/>
<i>En pendant sen chap&eacute; &agrave; un cliou:</i> Je m'sis trouv&egrave;e toute dr&ocirc;le quand j'sis v'nue pour la mettre &agrave; la poste, chutte fichue lettre. J'n'&eacute;thais jamais pens&egrave; qu'une lettre, une simpl'ye p'tite lettre de pas pus d'deux pages &eacute;thait peu me mettre dans unn' tel &ecirc;tat. J'tais si &ecirc;motionn&egrave;e que j'en ai trembl&egrave;e, j'pense.<br/>
<br/>
Une autre silence.<br/>
<br/>
<i>En s'assi&egrave;vant &agrave; table et en prenant ses adjulles &agrave; ouvrer: </i>Vaithe,<i> </i>et pus qu'chonna, faut bein qu'je m'l'avoue &agrave; m&eacute;-m&ecirc;me; j'ai plieuth&egrave; dri&eacute;the man <i>motor-veil.</i> Pas fort, nan, pas fort; mais un p'tit mio, tout d'm&ecirc;me. Je n'sais pas m&ecirc;me pourtchi, mais j'lai fait.<br/>
<br/>
<i>Ermettant ses adjulles bas et allant aupi du mitheux:</i> Ch'est que ch'n'est pas ordinaithe chein qu'j'ai fait, pas du tout ordinaithe. Au contraithe, ch'est bein extraordinaithe. M&eacute;, &agrave; m'n'&acirc;ge &#8230; <i>(vite)</i>. Et tch'est que j'dis &#8220;&agrave; m'n'&acirc;ge?&#8221; Mais j&eacute; n'sis pas pus vielle qu'une autre, opr&egrave;s tout. Et &ecirc;che &ecirc;tounnant si j'voudrais trouver &#8230; <i>(un silence)</i> &#8230; si j'veurs trouver &#8230; <i>(un autre silence)</i> &#8230; si j'veurs trouver &#8230; <i>(tout bas)</i> un houmme!<br/>
<br/>
Occouo deux treis ans et je s'sais vielle fille et une fais l&agrave; &#8211; &agrave; b&eacute;t&ocirc;t la chance! Je n'pouorrais m'attendre qu'&agrave; un veuvi! <i>(autre silence).</i> Et ch'n'est pas la soupe r&ecirc;cauff&egrave;e qu'est la miyeuthe! J'n'aime pon l'id&egrave;e d'penser qui m'faudrait attendre qu'une pouorre corpe ne s'sait pus pour que j'piesse sauter dans ses souliers! Ch'n'est pas pour dithe qu'un veuvi n'pourrait pon m'faithe. N'ou z'en a counnu de raidde bons. Mais h&eacute;las! qu'i' sont rares! <i>(occouo un silence).</i> Et y'en a si p'tit d'yieux qui veulent une deuxi&egrave;me femme! Dame! les pourres corps ont si mal adounn&egrave; la prumi&eacute; fais, trop souvent, qui n'osent pus se r'mettre dans la graie en doubl'ye.<br/>
<br/>
<i>Se r'mettant &agrave; la tabl'ye:</i> Et la pus grande partie des siens qui r'cherchent une femme, ch'est qu'il en ont besoin pour soigni lus infi&egrave;rmit&egrave;s ou pour &ecirc;l'ver les &ecirc;fants d'lus prumi&eacute; mathiage. Alors &#8230; tchi faithe? tchi cho&icirc;si? <i>(Un silence).</i> Tout d'm&ecirc;me, je cr&eacute; que pour aver un houmme, s'il 'tait bon, je s'sais pr&ecirc;te &agrave; prendre soin d'li et d'sa famille &egrave;tou.<br/>
<br/>
<i>Un long silence.</i><br/>
<br/>
&#8220;Mais ch'est l&agrave;! I' n's'en pr&eacute;sente pas, ni d'jannes, ni d'vi&ecirc;rs, ni d'gar&ccedil;ons, ni d'veuviers! Les pus bons, parmi les jannes, s'en vont hors pays; les autres ne pensent pon &agrave; m&eacute;. Et bein, l&agrave;! fiche!! <i>(avec &ecirc;nergie).</i> J'ai prins l'boeu par les c&ocirc;nes, chutte fais, j'ai r&ecirc;pounnu &agrave; l'annonce. Et si j'pouvons nos pliaithe, X.Y.Z. et m&eacute;, et bein, j'nos mathi&ecirc;thons. <i>L&agrave;!! Opr&egrave;s tout!!!</i><br/>
<br/>
<br/>
</div><div align="center">SC&Egrave;NE IV.<br/>
<br/>
LA TCHUISINE A DAN. Samedi au ser.<br/>
<br/>
</div><div align="left">Missis Dan est &agrave; rempi&ecirc;ter une cauche. Dan est couochi sus l'sofa opr&egrave;s d'la tabl'ye. Il a des gazettes et une lettre &agrave; c&ocirc;t&egrave; d'li.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et as-tu 't&egrave; qu'si les r&ecirc;ponses &agrave; notre annonce?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais sans doute, que j'y'ai 't&egrave;. Du mains, la r&ecirc;ponse, car i' n'y'en avait qu'y'une. Oul' est dans la paute de ma grand' casaque.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ramasse-l&agrave;, don. Ne v'la une heuthe que tu'es ervenu et tu n'as pas occouo ouvert ta lettre! N'en v'l&agrave; un houmme qui n'est pas tchuthieux!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nou laisse la tchuthiosit&egrave; es femmes, ma chi&eacute;the; tu dev'thais bein l'saver act'teu'.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos s'sais ercounnaissant de n'pon vos motchi des femmes. Ou z'en s'saites de bieaux, sans les femmes. J'voudrais vos vaie &agrave; erd&egrave;rner des corsets, ov vos grosses pattes, ou &agrave; pr&eacute;pather vos r'pas vous-m&ecirc;mes!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(en allant qu'si l'enveloppe dans la paute de sa casaque qu'est pendue dri&egrave;the la porte)</i> : J'ne s'sa&icirc;mes pas pus dr&ocirc;les en faisant chonna que vous s'ou-z'av&ecirc;tes &agrave; vos grimper dans d's'&ecirc;tchelles pour cli&egrave;rgi des nos! &#8211; <i>(Erv&eacute;nant):</i> L&agrave;, la f'chin, votre lettre, viyons tch-est qu'ou dit!<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Passez m'la qu&eacute; j'l'ouvre; ou n'en finissez pas! Nou n'dithait pon &agrave; vos vaie, que ne v'la treis s'maines que j'p&acirc;lons d'aver un autre birousse.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est t&eacute; qu'en p&acirc;le, ma chi&eacute;the. Pour de m&eacute;, j'm&eacute; s'sais occouo graie ov le vi&egrave;r <i>&#8220;Farmer.&#8221;</i><br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Un ch'va qu'arr&ecirc;te tr&eacute;jous quand i' veint &agrave; passer l'auberge &agrave; Jean God&eacute;!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est pas ma faute, &agrave; m&eacute;, ma chi&eacute;the. Ch'est une vielle habitude qui lis r'vint deux-treis mais opr&egrave;s que j'l'e&ucirc;mes accat&egrave;.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(incr&eacute;dule)</i> : Eche?? Et bein, j'n'en veurs pas, m&eacute;, d'un 't&egrave; bidet. Et pour vous laissi aller en France en qu'si un autre, nennin! J'en eus assez quand ou z'i f&ucirc;tes la derni&eacute; fais! Trente louis huit et sept pennys brul&egrave;s pour rapporter une vielle qu&eacute;dolle qui fallit vendre au but d'un an! &#8211; Enfin, viyons tch'est qu'est la r&ecirc;ponse &agrave; m'n'annonce. &#8211; Li&ecirc;sez-l&agrave;, vous! v'l&agrave; qu'est &eacute;crit hardi p'tit pour m&eacute; &agrave; l'd&ecirc;chiffrer.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; part) :</i> Quand m&ecirc;me qui s'sait pus grand &#8230; <i>(en haut)</i>. Bon, &ecirc;coutons, alors:<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Monsieur, - En r&eacute;ponse &agrave; votre annonce X.Y.Z., je vous &eacute;cris pour vous dire que je crois pouvoir vous offrir ce don't vous avez besoin. L'&acirc;ge est justement ce que vous mentionnez. Vous trouverez que la bonne volont&eacute; ne manque pas, ni la force non plus. Elle pourra aussi faire tout le travail d'une ferme. Je vous prierai de r&eacute;pondre d'abord &agrave; A.B.C. au bureau du journal pour me dire si vous pouvez entretenir mon offre. &#8211; P.S. Il est essentiel que ce soit une bonne famille.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;V'l&agrave; qu'a assez l'air d'&ecirc;tre chein qui nos faut. Une b&ecirc;te trantchille, bouanne &agrave; tout faithe et d'l'&acirc;ge que j'voulons. Et par la fin d'sa lettre, il est bein cliai que chutte personne-l&agrave; n'cherche pon &agrave; s'd&ecirc;faithe de sa jument &agrave; autchun prix. R&ecirc;ponds li que j'soummes pr&ecirc;ts &agrave; l'&ecirc;prouver autchun jour chutte semaine.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Allright, mais n'faut pas s'engagi &agrave; rein d'vant vaie s'n'affaithe. <i>(&agrave; part)</i> : Nou n'accate pas catte en pouque, m&ecirc;me pon pli&eacute;the &agrave; sa femme.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Dan se met &agrave; &eacute;crithe et pis li&egrave;t ch'qu'il a &ecirc;crit.</i><br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;En r&eacute;ponse &agrave; votre lettre, nous sommes pr&ecirc;ts &agrave; voir s'il n'y a pas moyen de s'arranger avec vous. Nous passerons chez vous dans le courant de la semaine, si vous voulez bien nous donner notre adresse. &#8211; Votre serviteur D. L&ecirc;caudey.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, m&egrave;t-l&agrave; dans une enveloppe, et va la poster. Opr&egrave;s ch'l&agrave; j'&icirc;thons nos couochi.<br/>
</div><div align="center">(Fin de sc&egrave;ne).<br/>
<br/>
SC&Egrave;NE V.<br/>
<br/>
L&Eacute; PARLEUX A PH'LIP &#8230;<br/>
<br/>
(M&ecirc;me appathence comme dans Sc&egrave;ne II).<br/>
<br/>
</div><div align="left">&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ph'lip veint d'prendre sa grand c&acirc;saque et sa tunette et va s'assi&eacute;the aupi du feu, ov la G&acirc;zette. <br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est un mio dr&ocirc;le, tout d'm&ecirc;me, pas une seule r&ecirc;ponse &agrave; m'n'annonce! Je r'veins d'la Chronique et i' n'm'ont rein dounn&egrave;. J'pensais pourtant qu'un bouan nombre d'hardelles &eacute;thaient 't&egrave; pus qu'contentes de saisi la chance. Mais pas yune! Ch'n'est pon qu'i' n'y'en ait qui voudraient bein mais je m'doute un mio : Ch'est la peux des conv'nances, ch&egrave;s pouorres garces. I' n'voudraient pas que persounne s'&eacute;thaient qu'une annonce pour mathi&acirc;ge a peu attith&egrave; une r&ecirc;ponse de yeux. Et pis, y'a tant d'annonces qui sont d's'attrapes. Quand Will Crooks 'tait en Jerry, j'apprins coumment qu'un Am&eacute;thitchain annon&ccedil;ait qu'nou dj&eacute;thissait les irvouognes pour un <i>dollar</i> : Nou z'enviait un<i> dollar</i> et pis nou r'ch&eacute;vait une carte postale avec les mots <i>Don't Drink&#8221;!</i> Sans doute, les filles ont pens&egrave; que j'lus d'mand'dais &egrave;tou un <i>dollar</i> pour lus envier la photographie de tchic emp&ocirc;tume qu'est p't'&ecirc;tre d&ecirc;j&agrave; mathi&egrave; trais ou quatre fais! J'n'm&ecirc;tounne pas si v'la qui les rend prudentes, les filles.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Un silence. &#8211; PH'LIP traverse l'appartement &agrave; grands pas quatre ou chinq fais, sans mot dithe:<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>S'arr&ecirc;tant dans l'mitan d'laithe :</i> En bein, je m'mathi&ecirc;thai, l&agrave;, je m'mathi&ecirc;thai quand m&ecirc;me et malgr&egrave; tout! Si l'une ne m'veurt pas, j'en trouv'thai une autre. J'm'en vais qu'menchi, tout d'un coup; d&egrave;s &agrave; s&ecirc;s&egrave;, et sans sorti d'ichin m&ecirc;me &#8230; <i>(un long silence)</i> &#8230; Ch'est une servante, vaithe, mais ch'est une femme, tout d'm&ecirc;me; ou' n'est pas pi&eacute;the qu'une autre. Ou' peut tchuisiner bein et ou' counna&icirc;t chein qui m'faut. Oulle est un mio timide mais ou' s'enharditha p't'&ecirc;tre un mio quand ou s'sa ma femme &#8230; <i>(Un silence)</i> &#8230; Pourvu qu'ou' n'le faiche pas trop &#8230; Mais nannin, n'ya pus d'dangi &#8230; Et s'ou' me r'fuse, j'en cherchethai une autre; j'en ai assez d'vivre solitaithe coumme un ourse dans un vi&egrave;r bouais. &#8211; Mais &#8230; bon! une v&eacute;tuthe &#8230; Ch'est Dan! man vi&egrave;r ammin Dan &#8230; Et Missis Dan! O&ugrave;-est fortune est qui s'en vont par ichin? Ah j'm'en doutais, les v'la qu'ils arr&ecirc;tent &#8230;<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;(I' couort &agrave; la porte).<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(entrant,</i> quand casaque de molleton, gros bounnet, mitainnes) : Et bonjour, man Ph'lip! Coumme en va?<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et, mais coumme un capeste, Me. Dan. Ch'est m&eacute; qui sis ravi d'vos vaie. Dites &agrave; Missis qu'oulle entre la minute &egrave;tou, don'.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oulle est &agrave; t'nin bon le gh'va!<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et bein, cauff-ous tandis que j'men vais l'amather et aidji &agrave; Missis &agrave; d'valler. J'ne s'sait reinque &#8230;<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et, fiche de la vielle! J'nos viyons pas touos les jours t&eacute; et m&eacute;, d&eacute;dpis que tu restes par ichin! J'y'avais bein pens&egrave; m&eacute;, &agrave; amather l'bidet, mais j'm'en allais pas l'dithe! J'ai fait accraithe &agrave; la bouanne femme qu'il 'tait hardi vithouard anni&egrave;t et qui fallait tout l'temps aver l'yi d'sus! Allons! d'vant qu'la vielle s'&ecirc;mancipe de d'valler, d&ecirc;halle nous vite tan couognac et qu'j'en ayon' un l&egrave;rrmin. Tu sais bein qu'unne fais qu'oulle est l&agrave;, i' n'faudrait b&egrave;the que du th&eacute;e et d'yeau fine. Pouah!<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(en faisant deux verres de grog) :</i> Bon, ou n'en chang'gez pas, Me. Dan. Et bein, l&agrave;; t'nez bon! Vite, pour ne la laissi pon grenotter trop longtemps toute seule!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Merci, man gar&ccedil;on. &#8220;A la tcheinne!&#8221;<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Merci, Me. Dan. &#8220;A la v&ocirc;tre!&#8221;<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;(I b&eacute;vent une l&egrave;rme et se r'mettent &agrave; r&ecirc;mouer lus grog).<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;UNE VOUAIE DE D'HORS : 'N's&eacute;yiz pas trop longtemps ilo; Dan. Si l'ch'va voulait s'n'aller!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(allant &agrave; la porte) :</i> J'allons vos faithe une tass&egrave;e d'th&eacute;e dans un instant. Et ou z'allez d'valler la minute.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>Faithe</i> du th&eacute;e. J'pensais qu'Dan disait qu'il 'tait &agrave; en b&eacute;the!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'en est du fraid &#8211; il en restait deux d'gouts. (I couort erfini san grog et pis s'en va amather le gh'va tandis qu'Ph'lip erserre vite les verres, etc., et met l'ticl'ye sus l'feu, et d&ecirc;halle le pot &agrave; th&eacute;e et les tasses).<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(entrant) :</i> Ah! qui fait fraid d'hors! Vaithe, une tass&egrave;e d'th&eacute;e m&eacute; f'tha du bein. (Ou' ch&acirc;que de main avec Ph'lip). &#8211; Mais tch'est don' qu'nou sent ichin? Ch'est coumme du grog, aussi vrai!<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;En effet, ch'est un mio chounna; Ma servante avait du fraid et oulle a mins d'yeau d'vie camphr&egrave;e sus s'n'estouma, j'pense! Nou z'en sent quand oulle a 't&egrave; dans un appartement, tr&eacute;jous.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah! vaithe; je n'sentais pas l'camphre tout d'abord; j'm'en apercheu bein un mio ach'teu!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' s'assi&egrave;vent tous.<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais y'o&ugrave; qu'ou z'allez, don', coumme ch'l&agrave;, touos les deux?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'nos en allons jusqu'aupi du Moulin d'Saint-Martin.<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et tchi faithe, mon doux?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'm'en vais pour ram'ner une jument.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et m&eacute;, j'm'en vais pour ram'ner Dan!<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et bein, ma fingre! Si je n'sis pas d'trop, j'men vais ermettre ma casaque et j'ithai avec vous. Y'a du run dans l'querre et j'nai rein &agrave; faithe.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Veins-y, man gar&ccedil;on; veins-y; je s'sons contents d'ta compagnie. I' f'tha pus caud d'&ecirc;tre trais dans l'querre que d'y'&ecirc;tre deux. J'mettrons la bouanne femme entre nos deux; et ou s'sa bein catin&egrave;e qu'oulle en s'sa d'bouanne humeur pour huit jours!<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ne v'la l'yeau sus l'point d'bouo&icirc;ll'yi; j'm'en vais faithe le th&eacute;e, pis qu'vot' servante est malade.<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Malade? Mais ou n'est pas malade que j'sache!<br/>
<br/>
MISSIS DAN: &nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais l'yeau d'vie camphr&egrave;e??<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(ov un cl'yin &agrave; Dan) :</i> Et bon! Hum! J'n'y r'pensais pus, &agrave; l'yeau d'vie camphr&egrave;e.<br/>
<br/>
</div><div align="center">(Fin de sc&egrave;ne).<br/>
<br/>
<br/>
SC&Egrave;NE VI.<br/>
<br/>
LA D'MEUTHE A MISS PITON.<br/>
<br/>
M&ecirc;me ameubl'yement que dans sc&egrave;ne III.<br/>
<br/>
</div><div align="left">MISS PITON est assise &agrave; sa tabl'ye ov un livre ouvert en d'vant d'l'yi. Y'a un blianc drap et une v&acirc;s&egrave;e d'belles flieurs sus une petite ronde tabl'ye et deux tchaithes tout aupi. La janne fille est habill'yie tout d'fin, coumme s'oulle attendait d'la visite.<br/>
<br/>
MISS PITON &#8211; opr&egrave;s aver haller de longs soupirs : Ne f'chin Jeudi la r'l&eacute;v&egrave;e et personne ne s'est montr&egrave; occouo. J'ai yeu bieau attendre s&eacute;th&egrave;e apr&egrave;s s&eacute;th&egrave;e, ch'a 't&egrave; tout en vain. I' m'sembl'ye parfais que j'm'en vais m'r&ecirc;vill'yi et vaie que tout chonnechin n'est qu'un r&egrave;ve. Et pourtant, ch'est vrai; l'annonce est une r&eacute;alit&egrave;. Ma r&ecirc;ponse est une r&eacute;alit&egrave;. La lettre que je r'ch&ugrave; Dimanche est une r&eacute;alit&egrave;. La f'chin <i>(ou' la prend d'sa paute).</i> Je n'sais pus pourtchi que j'la r'garde, pis que j'la sais par tcheu:<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;La Ferme,<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;St.-Pierre.<br/>
<br/>
<br/>
<br/>
<i>&agrave; </i>x.y.z. Je passerai chez vous dans le courant de la semaine prochaine afin de vois si nous pourrons nous entendre.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Votre d&eacute;vou&eacute;.<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;D. LECAUDEY.<br/>
<br/>
<i>(Ou la r'met dans un titheux).</i><br/>
<br/>
Eche que ma r&ecirc;ponse &eacute;thait 't&egrave; &ecirc;dgh&eacute;th&egrave;e en qu'min? J'peux pas l'craithe. I' prennent tant d'pr&eacute;cautions &agrave; la Poste. Et j'lis mins chonna aussi bref et aussi cliai que possibl'ye.<br/>
<br/>
&#8220;Monsieur&#8221; (J'n'pouvais pas lis dithe &#8220;Cher Monsieur&#8221; &#8211; occouo, j'pouvais-t-i'? Je n'sais pas si ch'la l'y'&eacute;thait fait pliaisi mais ch'es'sait hardi bouanne heuthe pour qu'menchi par un mot coumme &#8220;cher&#8221; ou &#8220;ch&eacute;ri.&#8221; Ch'es'sa pour pus tard, j'esp&egrave;the &#8230;<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Monsieur,<br/>
<br/>
Venez aucun jour. Je vous attendrai de trois &agrave; sept.<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Agr&eacute;ez toutes mes civilit&eacute;s.<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;     M. PITON.<br/>
<br/>
L&agrave;! je n'pouvais pas faithe mus. Opr&egrave;s aver d&ecirc;chith&egrave; pus d'vingt fielles de papi &agrave; lettre, j'm'arr&ecirc;ti &agrave; chounna. Ch'est simple, et poli. En m&ecirc;me temps, ch'n'est pas trop formel, pis que j'l'is fais a saver que j'l'attendrai de trais &agrave; sept. Le malheur es'sait si l'pouorre gar&ccedil;on n'pouvait nullement v'nin de trais &agrave; sept! S'il 'tait empliy&egrave; dans tchic bouanne pli&egrave;che et qui n'&eacute;thait pas ses arlev&egrave;es libres! J'&eacute;thais p't'&ecirc;tre deu lis dounner une heuthe, ou m&ecirc;me une heuthe et d'mie d'pus le ser; pour lis baill'yi une chance mais j'n'ai pas os&egrave;. Ch'est un sujet si d'licat, st d'licat, si d'licat.<br/>
<br/>
<i>Ou r'prend la lettre qu'oulle avait mins dans l'titheux.</i><br/>
<br/>
&#8220;Votre d&eacute;vou&eacute;.&#8221; D&eacute;j&agrave;! Man <i>d&eacute;vou&eacute;, </i>&agrave; m&eacute;! <i>(Oulle embrache la lettre, vite, coumme s'oulle avait peux d'&ecirc;tre veue).</i> Oh! il a mins ches mots-l&agrave; par expr&egrave;s, j'en si seuthe. Ch'n'est pas l&agrave; chein qu'les Fran&ccedil;ais appellent &#8220;une simple formule de politesse.&#8221; Ch'est chein qu'nou traduithait en angliais par &#8220;Devotedly Yours,&#8221; sans doute. Oh! les belles patholes!! &#8211; Et pis san nom : Tc'hest qu'ch'est, j'me sis d'mand&egrave;e pus d'vingt fais, pus d'chent fais, pus d'mille fais. D. L'&ecirc;caudey. &#8211; D. : Y'a tant d'noms agriabl'yes qui qu'menchent par D. Ch'est p't'&ecirc;tre <i>Donald </i>ou <i>Douglas.</i> Si ch'tait <i>Daniel</i>, par chance, ou <i>David</i>?  Eh bein, m&ecirc;me <i>Daniel</i> vaudrait mus qu'rein; m&ecirc;me <i>Daniel,</i> appl'yitchi &agrave; un bouan gar&ccedil;on, n'es'sait pas tant mal que nou n'pusse l'enduther; m&ecirc;me le nom d'<i>Daniel</i> ne m'emp&ecirc;ch'chait pon d'aimer l'houmme qui l'porte. Et si j'voulais, j'pouorrais tr&eacute;jous lis crier : <i>Dan</i>, tout court. Dan, Dan, Dan &#8230; Dan, Dan, Dan &#8230; <i>(Un silence).</i> &#8211; Oh, mon doux! tch'est qu'est chonna? Une v&eacute;tuthe qu'arr&ecirc;te ichin! Oh, si ch'tait li! Mon doux. Si ch'tait li! Oh! que j'sis &ecirc;motionn&egrave;e. J'n'ose pas m&ecirc;me aller &agrave; la f'n&ecirc;tre pour l'&ecirc;pier! Oh! v'la la clioche! <i>(Un long soupi)</i> &#8230; Faut aller vaie. Ch'est l'sort de toute ma vie qui s'en va s'jouer ach'teu. Mon doux! Mon doux!!<br/>
<br/>
Miss Piton sort en passant un mouochet sus san front, et en m&ecirc;me temps nou-z'-entend tapper occouo une fais pus vite et pus raidde.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(d'la porte) : Oh! qu'il est impatient!<br/>
<br/>
</div><div align="center">Le ridjeau tchait et pis se r'l&eacute;ve tout d'suite.<br/>
<br/>
Par la porte ouverte nous ouait des vouaix dans l'all&eacute;e qu'est d&eacute;j&agrave; toute sombre.<br/>
<br/>
</div><div align="left">VOUAIX D'HOMME:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eche ichin la maison Mess Piton s'i' vous plait?<br/>
<br/>
VOUAIX D'FEMME:&nbsp;&nbsp;&nbsp;&nbsp;&nbsp;&nbsp;&nbsp;&nbsp;A <i>Miss</i> Piton, oui, Moussieu. Man p'p&egrave;e est mort v'l&agrave; d&ecirc;j&agrave; une pose.<br/>
<br/>
VOUAIX D'HOMME:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est qu'j'avais mins une annonce dans la Gazette pour &#8230;<br/>
<br/>
VOUAIX D'FEMME:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! oui, j'sais bein et j'ai r&ecirc;ponnu. Entrez, j'vos en prie, entrez!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Miss Piton rentre et Dan la si&egrave;d.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; san tout seu, et tressautant quand out r'm&egrave;rque Dan &agrave; la lumi&eacute;the de la f'n&ecirc;tre) : </i>Oh! mon doux! Un veuvi! Mais l'annonce disait &#8230; Ah! b&ecirc;te que j'sis, ch'est san p'p&egrave;e, ch'est certain &#8230; <i>(tout haut)</i> Mais assi&eacute;v'ous j'vous en prie, Moussieu; Assi&eacute;v'ous.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(s'assi&eacute;vant) :</i> Maigre temps, &ecirc;che pon, Miss?<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(timidement) :</i> Vaithe, Moussieu.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et fraid!<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bein fraid.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nou g&egrave;le qu&acirc;si &agrave; &ecirc;tre port&egrave;s!<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'allons aver une tass&egrave;e d'th&eacute;e.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(assez tristement)</i> Merci, Merci.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(apr&egrave;s un moment d'h&eacute;sitation) : </i>Si vos pliaisait mus d'aver un verre de vin &#8230;<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(tout d'suite en s'frottant les mains) :</i> Ah! ch'la! Ou's'sez bein bouanne. Merci; Merci! V'la qui m'r&ecirc;cauff'tha un mio.<br/>
<br/>
Miss Piton va &agrave; l'armo&egrave;the et rapporte du vin et des gallettes.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(ov le verre &agrave; la main) :</i> Votr' bouanne sant&egrave; &#8230; Ah! ch'est du vin ch'la! Et du bouan!! <i>(I' r'b&eacute; et cliaque les l&egrave;vres)</i>. Ah! V'la qui fait du bein, ma chi&egrave;the Miss Piton <i>(a san tout seu)</i> : Si la vielle me viyait, ach'teu', hein?<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Apprechiz don du feu. J'men vais allumer la lampe, b&eacute;t&ocirc;t. La ni&egrave;t s'en va v'nin dans mains d'une d'em'y'euthe.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'n'est pas la peine pour m&eacute;, merci. J'm'en vais pas vos abuser longtemps. Ch'n'est pas que j'n'aim'thais, ou savez bein, mais i'n'ont pas d'caud dans l'qu&egrave;rre, la bouanne femme et Ph'lip &#8230;<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; san tou seu')</i> : Sa femme et san fils &#8230; Ph'lip, Ph'lip!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; m&ecirc;me les galettes)</i> : I'n'me faut pas pour longtemps &agrave; vaie si j'allons faithe notr' bardghin.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(&agrave; san tout seu)</i> : Bardghin? &#8230; Sa mani&egrave;the de p&acirc;ler sans doute &#8230; Je m'y f'thai ov le temps &#8230;<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(ov un autre verre de vin)</i> : Ou permettez? Merci, j'tais g'l&egrave;. Enfin. Faut arrive &agrave; notre affaithe &#8230;<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(ergardant en bas)</i> : Vaithe.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(coumme &agrave; san tout seu)</i> : J'n&eacute; s'sai pon longtemps &agrave; saver s'ou' nos f'tha.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(baissant les yeux occouo pus)</i> : Ah!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh, mon doux, nan! J'en ai ramass&egrave; tant d&eacute;-d'pis que j'soummes &agrave; m&ecirc;nage.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(tressautant)</i> Qu&eacute;? <i>(se r'mettant, &agrave; san tout seu)</i> : Que s'sis b&egrave;te; ch'est un houmme qu'a yeu sept ou huit gar&ccedil;ons, sans doute!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'en voulons yune qu'ait les dgh&eacute;thets solides. Yune qui peut trottiner tout l'jour sans s'drotchi.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh! pour ch'la, n'y'ia pas d'dangi! <i>(&agrave; san tout seu)</i> : J'voudrais qui' m'appell'lait <i>t&eacute;</i>!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos cr&eacute; bein, mais j'men asseuthe tr&eacute;jous par m&eacute;-m&ecirc;me. Quand nous ait s'y prendre, i' suffit d'lus happer le g'nou dans la main dro&eacute;te, de d'valler douoch'ment avau la jambe.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(tressautant)</i> Hein?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(sans la r'm&egrave;rtchi, ov sans verre &acirc; sa main)</i> : Quand &agrave; lus &acirc;ge c'h'est bein simpl'ye : J'vos lus pique man ponchet souos la l&egrave;vre, j'lus ouvre un mio la goule et dans un cl'yin d'yi, j'ai veu ch'que j'cherche.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;(s'levant) : Ah, mon doux! mon doux!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bah! v'la qui n'lus fait pas d'ma, ma chi&eacute;the Miss Piton. Touos les m&acirc;tchignons s'y prennent de m&ecirc;me! Et pour saver si lus vent est bon, j'lus laissi couorre quatre ou chinq bouannes ouappes dans les c&ocirc;tes et les fais galoper sept ou huit fais l'tou du bel.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Miss Piton baisse la t&ecirc;te et s'touanne de bord en mettant ses mains d'vant sa fache. Dan ergarde san verre tout l'temps, n'vait pas Miss Piton et continue.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'pr&eacute;f&eacute;th'thions en aver y'une qu'a 't&egrave; accou&ocirc;tum&egrave;e &agrave; &ecirc;tre gard&egrave;e clipp&egrave;e d'court. I' n'sont pas si frilieuses, ches's-la. Et pis, nou-z'a bein mains d'embarras &agrave; les garder propres. Un p'tit coup d'&ecirc;cr&eacute;de au matin, et un p'tit coup d'bringe, ne v'l&agrave;. Ne m'p&acirc;lez pas d'les garder tr&eacute;jous dans des &#8220;blankets&#8221;! Quant &agrave; les nouorri, n'y'a pas d'dangi par siez nous, mais j'n'en voudrions pas une trop h&ecirc;nitcheuse, qui n'voudrait pas b&eacute;the dans l'm&ecirc;me boutchet qu'les vaques, par exempl'ye &#8230;<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(se l'vant ov san mouochet &agrave; ses yeux)</i> : Assez, assez! J'n'en ou&iuml;thai pas p&acirc;ler un autre mot! Allouos-en; de gr&acirc;ce, allouos-en! <i>(O&ugrave; s'm&egrave;t &agrave; plieuther).</i><br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bah, n'plieuthez pas, ma pourre petite femme. J'avais bein dit &agrave; la Missis, en viyant l'annonce, qu'oulle 'tait &ecirc;crite par une personne qu'avait hardi d'attach'ment &agrave; ses b&ecirc;tes.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(plieuthant)</i> : Assez, assez! Allouos-en!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, n'vos engroutez pas d'm&ecirc;me, j'vos en prie, ou m'crevez l'tcheu. Et j'nos en ithons coumme je soummes venus, v'la tout. Tout d'm&ecirc;me, s'ou changiez d'id&egrave;e, mand&egrave;z-nous et j'me f'thai un pliaisi de r'venin. Car, coumme je l'disais &agrave; la bouanne famme &agrave; matin : Faut esp&eacute;ther qu'ou' nos f'tha et que j'pouorrons la ram'ner. S'oulle est satisfaisante, j'la trait'tons bein et je n'la lais'sons pon aller en d'autres mains. Le jour qu'ou' ne s'sa pus bouanne &agrave; rein j'ithai la faithe tuer &agrave; l'abattoir.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Hors d'ichin, &agrave; l'instant. Pe&ucirc;le qu'ou-z'&ecirc;tes; &agrave; insulter une femme qui n'a personne &agrave; la d'fendre.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;N'vos excitez pas, ma p'tite femme!  S'ou' n'voulez pas la vendre &#8211; eh! bein nou n'lacat'a pas. V'l&agrave; tout.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vendre tchi? Ah! mon doux. Ch'est un fo', un &eacute;capp&egrave; d'l'Asile. I' veurt ma mort! I'veurt m'assassiner!<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(s'appr&eacute;chant pour la calmer)</i> : Ma chi&eacute;the petite &#8230;<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(s'sauvant dri&egrave;the la table)</i> : Au s'cours. Au s'cours: Un fo' qui veur me faithe tuer <i>(Ou' s'&ecirc;vannis).</i><br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah bein! m&eacute; v'la bein l'v&egrave;! Et m&eacute; tout seu! Faut que j'erie &agrave; la bouanne femme, d'j&acirc;tre! et &agrave; Ph'lip.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;I'r'touanne d'la porte, va r'mettre le vin dans l'armeo&eacute;the et sort au galop &#8230; pour ervenin tout d'suite ov sa femme et s'n'amin.<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave;, l&agrave;, v'l&agrave;, Ouelle est tellement attachie &agrave; chutte jument qu'ou' m'a &agrave; peine dit deux mots d'vant s'mettre &agrave; plieuther. Et quand j'ai yeu l'malheur de lis dithe que j'la f'thaimes tuer d&egrave;s qu'on s'sait trop vielle pour travaill'yi ou' m'a app'l&egrave; pe&ugrave;le, voleux, assassin; oulle a perdu les sens et s'est &ecirc;vannie coumme une chouque! Pouorre petite femme!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;La bouanne femme et Ph'lip dounnent des soins &agrave; Miss Piton.<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' lis faudrait deux d'go&ucirc;ts d'litcheu &#8230;<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Y'a du vin &#8230; et du seltz ichin dans l'armeo&eacute;the.<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Coumment qu'ou l'savez?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;M&eacute;? J'disais qui dait y'en aver ichin! V'la tout. Miss Piton erveint p'tit &agrave; p'tit.<br/>
<br/>
MISS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;V'l&agrave; qu'est bein ma p'tite. L&agrave;, butte-t&eacute;.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, mon doux : Est-i 'hors, le fo?<br/>
<br/>
DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est m&eacute;, l'fo! Ou' m'a prins pour un fo!<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oulle avait bein raison. Et n'restez pas ichin pour l'effriter quand ou r'veindra tout &agrave; fait. Filez-vite soigni du gh'va. Allons, vite!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dan s'en va, &agrave; r'tchulons.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah, mon doux! mon doux! Faut-i' en ou&iuml;? J'voudrais &ecirc;tre morte. Ah, nou' n'm'y rattrapp'tha pas &agrave; r&egrave;pondre &agrave; d'sannonces &#8230;<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tchill' annonces, dites, Mad'mou&ecirc;selle?<br/>
<br/>
MISSIS DAN:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais, notre annonce pour une jument, sans doute.<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(toute m&acirc;rrie)</i> : Une jument? Jamais! Oh! mon doux! mon doux! J'mouorrai vielle fille!!<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(tout d'un coup, en happant Miss Piton, par la main)</i> : Ch'tait pas une annonce pour &#8230; une annonce de &#8211; d'un janne homme, par chance?<br/>
<br/>
MISS PITON:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(baissant les yeux)</i> : P't'&ecirc;tre bein &#8230;<br/>
<br/>
PH'LIP:&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah! tout s'expl'yiqu'tha pus tard. &#8211; <i>(&agrave; Missis Dan)</i>. R'allouos en ov Maitr' Dan, Missis. J'm'en r&icirc;thai pus tard. <i>(I crie par la porte) :</i> R'allouos'en Dan! Et en passant, entre et dis &agrave; ma servante de n'm'attendre pas pour le th&eacute;e. Et tu pouorras t'aidji &agrave; l'armeo&eacute;the &#8230; Pour m&eacute;, j'ai affaithe ichin.<br/>
<br/>
<br/>
</div><div align="center"><b>RIDEAU.</b><br/></div>
<br/>

<i><a href="ejluce.html">ELIE</a></i>.<br/>
<br/>

&nbsp;<p>

<font size="2">

<I>Viyiz &eacute;tout:</I><p>

<ul>

<li><a href="annoncejp.html">L'Annonce</a><p>
</ul>
</font>

&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

</BODY>

<!-- Mirrored from members.societe-jersiaise.org/geraint/jerriais/xyz.html by HTTrack Website Copier/3.x [XR&CO'2014], Tue, 15 Jul 2025 14:01:34 GMT -->
</HTML>

