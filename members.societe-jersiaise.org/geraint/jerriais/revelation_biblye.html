<HTML>
<HEAD>
<TITLE>La R&eacute;v&eacute;l&acirc;tion</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>


<center><font color="#215e21"><h2>La R&eacute;v&eacute;l&acirc;tion</h2></font></center><p><br/>



<center><font color="#215e21"><h3>Chapitre 1, v&egrave;rsets 4-20 </h3></font></center>

Jean, &egrave;s sept congr&eacute;g&acirc;tions d'la prov&icirc;nche d'&Acirc;sie:<br/>
<br/>
Qu'la gr&acirc;ce et la paix saient &agrave; vou du chein tch'est, tchi 'tait et tchi s'sa, et des sept esprits l'avant &agrave; san tr&ocirc;ne, et d'l'Onguenn&eacute; J&eacute;s&ucirc;, tch'est l't&ecirc;mouain fid&egrave;le, l&eacute; preunmi&eacute;-n&eacute; des morts, et l'gouv&egrave;rneu des rouais d'la t&egrave;rre.<br/>
<br/>
Au chein tchi nos aime et nos a lib&eacute;th&eacute; d'nos p&eacute;ch&eacute;s atout san sang, et nos a fait &ecirc;t' un rouoyaume et des pr&ecirc;tres &agrave; seule f&icirc;n d's&egrave;rvi san Dgieu et P&eacute;the - qu'la glouaithe et l'pouver saient &agrave; li &agrave; tout janmais! &Acirc;men.<br/>
<br/>
&Ecirc;v'ch&icirc;n i' veint auve les nouages et touos l's i&egrave;rs l&eacute; v&egrave;rront m&ecirc;me des cheins tchi l'p&egrave;rch&icirc;drent; et touos les peupl'yes d&eacute; la t&egrave;rre s'sont en deu par cause d&eacute; li. Ch&eacute; s'sa d'm&ecirc;me! &Acirc;men.<br/>
<br/>
&quot;M&eacute; j'sis l'A et l'Z,&quot; qu'i' dit l'Bou&ocirc;n Dgieu, &quot;tch'est, tchi 'tait, et tch'est pouor v'n&icirc;n, l'Tout-Pi&ecirc;ssant.&quot;<br/>
<br/>
M&eacute;, Jean, vot' fr&eacute;the et compangnon dans la souffranche et l'rouoyame et l'enduthance p&acirc;ciente tchi sont &agrave; nous en J&eacute;s&ucirc;, 'tait dans l'&icirc;le d&eacute; Patmos par cause d'la pathole du Bou&ocirc;n Dgieu et l't&ecirc;mouongnage d&eacute; J&eacute;s&ucirc;. Au Jour du Seigneu j'tais dans l'esprit, et j'ou&iuml;s dri&eacute;the m&eacute; eune vouaix haute coumme eune trompette tchi dit, &quot;&Ecirc;cris sus un rou&ocirc;lot chein qu'tu vai et envyie-l&eacute; &egrave;s sept congr&eacute;g&acirc;tions: &agrave; &Ecirc;ph&egrave;se, &agrave; Smyrne, &agrave; P&egrave;rgamon, &agrave; Thyatithe, &agrave; Sarde, &agrave; Philadelphie et &agrave; Laodic&eacute;e.<br/>
<br/>
J'm'&egrave;rtou&ocirc;nnis pouor vaie la vouaix tchi 'tait &agrave; m'p&acirc;ler. Et quand j'm'&egrave;rtou&ocirc;nnis j'vis sept valets d'cr&acirc;sset en or, et parmi les valets y'avait tchitch'un coumme un fis d'houmme, habilyi dans eune robe tchi d'valait jusqu'&egrave;s pids et auve eune cheintuthe en or l&eacute; tou d's&eacute;n estonma. Les g'veux d'sa t&ecirc;te 'taient bliances coumme d'la laine, bliancs coumme d&eacute; la n&eacute;, et ses i&egrave;rs fliambaient coumme du feu. Ses pids 'taient coumme du bronze lithant dans un fou, et sa vouaix coumme eune g'luge dg'ieau. &Agrave; sa main d&ecirc;tre i' t'nait sept &ecirc;tailes et v'l&agrave; tchi s'd&ecirc;halait d'sa bouoche un sabre a&icirc;dgu &agrave; deux affis. Sa fache 'tait coumme l&eacute; sol&eacute; lithant d&eacute; toute sa lueu.<br/>
<br/>
Quand j&eacute; l'vis j&eacute; m'prost&egrave;rnis &agrave; ses pids coumme si j'tais mort. &Eacute;pis i' m&icirc;nt sa main d&ecirc;tre sus m&eacute; et dit, &quot;N'ai pon d'peux. J'sis l'Preunmyi et l'Drein. J'sis l'Vivant; j'tais mort, et &ecirc;v'ch&icirc;n j'sis vivant &agrave; tout janmais! Et j'tcheins les cli&eacute;s d'la mort et d'l'enf&eacute;. &Eacute;cris don chein qu'tu'as veu, chein tchi s'adonne achteu et chein tch s'adonn'na pus tard. L&eacute; myst&eacute;the des sept &ecirc;tailes qu&eacute; tu'as veu dans ma main d&ecirc;tre et des sept valets d'cr&acirc;sset en or est chennech&icirc;n: les sept &ecirc;tailes sont les m'sagi&egrave;rs des sept congr&eacute;g&acirc;tions, et les sept valets sont les sept congr&eacute;g&acirc;tions.<br/>
<br/>

<P>&nbsp;</P>
<P>&nbsp;</P>

<center><font color="#215e21"><h3>Chapitre 1, v&egrave;rset 7 </h3></font></center>
L&eacute; v'l&agrave; tchi veint auve des nouages, et ch&acirc;que yi l&eacute; v&egrave;rra, m&ecirc;me &egrave;s cheins tchi l'p&egrave;rch&icirc;drent; et touos les peupl'yes sus la t&egrave;rre s'sont en deu par cause d&eacute; li. Ch&eacute; s'sa ainch&icirc;n!<br/>
<br/>

<P>&nbsp;</P>
<P>&nbsp;</P>

<center><font color="#215e21"><h3>Chapitre 3, v&egrave;rset 20</h3></font></center><p>
&Ecirc;v'ch&icirc;n, j&eacute; m'm&acirc;te l'avant &agrave; la porte et j'y tape. Si autchun ouait ma vouaix et ouvre la porte, j'entr&eacute;thai siez li, et j'soup'thai auve li, et li auve m&eacute;.<br/>

<P>&nbsp;</P>
<P>&nbsp;</P>

<center><font color="#215e21"><h3>Chapitre 4, v&egrave;rsets 1-11</h3></font></center>
<br/>
Aupr&egrave;s chenna j'&egrave;rgardis et n&eacute; v'l&agrave; l'avant &agrave; m&eacute; y'avait un us ou&egrave;rt &egrave;s cieux. Et la vouaix qu&eacute; j'avais ou&iuml; preunmi&eacute;thement m'p&acirc;ler coumme eune trompette dit, &quot;Monte par-ich&icirc;n et j&eacute; t'mouontr&eacute;thai chein tchi dait s'adonner aupr&egrave;s chennech&icirc;n.&quot; Et d'un co j'fus dans l'esprit, et y'avait l'avant &agrave; m&eacute; un tr&ocirc;ne &egrave;s cieux et tchitch'un assis sus. Et l'chein tchi 'tait assis l&agrave; r'sembliait &agrave; d'la jaspe et du rub&icirc;n. Un ar tchi lithait coumme d&eacute; l'&ecirc;m'raude entouothait l'tr&ocirc;ne. &Agrave; l'entou du tr&ocirc;ne y'avait acouo v&icirc;ngt-quat' tr&ocirc;nes, et assis sus y'avait v&icirc;ngt-quat' vi&egrave;rs. I' 'taient habilyis en blianc et avaient des couronnes d'or sus lus t&ecirc;tes. Du tr&ocirc;ne v'l&agrave; tchi v'naient d's &ecirc;parts d&eacute; feu, du ronnais et d'l'&ocirc;rage. L'avant au tr&ocirc;ne, fliambaient sept veues. Ches'-ch&icirc;n sont les sept esprits du Bou&ocirc;n Dgieu. Y'avait &eacute;tout l'avant au tr&ocirc;ne chein tchi r'sembliait &agrave; eune m&eacute; d'v&egrave;rre, cliaithe coumme du crista.<br/>
<br/>
Au mitan, l'tou du tr&ocirc;ne, y'avait quat' criatuthes vivantes, toutes cou&egrave;rtes dg'i&egrave;rs par d'vant et par dri&eacute;the. La preunmi&eacute; criatuthe vivante 'tait coumme un lion, la deuxi&egrave;me 'tait coumme un boeu, la tra&icirc;si&egrave;me avait la fache coumme un houmme, la quatri&egrave;me 'tait coumme un aigl'ye tchi volait. Ch&acirc;tcheune des criatuthes avait si&ecirc;x ailes et 'tait cou&egrave;rte dg'i&egrave;rs tout l'tou, m&ecirc;me souos ses ailes. Niet' et jeu i' n'c&ecirc;ssent pon d'dithe: &quot;Saint, saint, saint est l'Bou&ocirc;n Dgieu, l'Seigneu Tout-Pi&ecirc;ssant, tchi 'tait, tch'est, et tchi veindra.&quot;<br/>
<br/>
Ch&acirc;que fais qu'les criatuthes vivantes b&acirc;lent d'la glouaithe, d'l'hounneu et des r'm&egrave;rc&icirc;ments au chein tch'est assis sus l'tr&ocirc;ne et tchi vit &agrave; tout janmais, les v&icirc;ngt-quat' vi&egrave;rs lus prost&egrave;rnent l'avant au chein assis sus l'tr&ocirc;ne et adouothent l&eacute; chein tchi vit &agrave; tout janmais. I' d&ecirc;mettent lus couronnes l'avant au tr&ocirc;ne et d&icirc;thent: &quot;Tu'es d&icirc;ngne, not' Seigneu et not' Dgieu, d'&egrave;rch&eacute;ver la glouaithe et l'hounneu et l'pouver, viyant qu'tu griyis toutes choses, et par ta volant&eacute; i' f&ucirc;drent gr&eacute;es et ont lus existence.&quot;<br/>
<br/>

<P>&nbsp;</P>
<P>&nbsp;</P>

<center><font color="#215e21"><h3>Chapitre 5, v&egrave;rsets 1-14 </h3></font></center>
<br/>
&Eacute;pis j'vis dans la main d&ecirc;tre du chein tchi 'tait assis sus l'tr&ocirc;ne un rou&ocirc;lot auve d'l'&ecirc;crituthe sus les deux bords et sc&ecirc;l&eacute;e atout sept sc&ecirc;lles. Et j'vis un pi&ecirc;ssant ange &agrave; procli&acirc;mer d'eune forte vouaix, &quot;Tchi qu'est d&icirc;ngne d&eacute; b&ucirc;chi les sc&ecirc;lles et d'ouvri l'rou&ocirc;lot?&quot;<br/>
<br/>
Mais n'y'avait fis d'&acirc;me &egrave;s cieux ni sus la t&egrave;rre tchi pouvait ouvri l'rou&ocirc;lot ni m&ecirc;me &egrave;rgarder en d'dans.<br/>
<br/>
J'plieuthais et j'plieuthais par cause qu&eacute; nou n'trouvait fis d'&acirc;me d&icirc;ngne d'ouvri l'rou&ocirc;lot no d'&egrave;rgardez en d'dans. &Eacute;pis iun des vi&egrave;rs m&eacute; dit, &quot;N&eacute; plieuthe pon! &Ecirc;v'ch&icirc;n l'Lion d'la tribu d'Jud&acirc;, la R&eacute;chinne d&eacute; D&acirc;vi, a triomph&eacute;. I' peyt ouvri l'rou&ocirc;lot et ses sept sc&ecirc;lles.&quot;<br/>
<br/>
&Agrave;pis j'vis un Angn&eacute;, tchi patha&icirc;ssait aver 't&eacute; machacr&eacute;, m&acirc;t&eacute; au mitan du tr&ocirc;ne, entouoth&eacute; des quat' criatuthes vivantes et des vi&egrave;rs. L'Angn&eacute; avait sept c&ocirc;nes et sept i&egrave;rs, tchi sont les sept esprits du Bou&ocirc;n Dgieu envy&eacute;s partoute la t&egrave;rre. I' s'en fut prendre l&eacute; rou&ocirc;lot d'la main d&ecirc;tre du chein tchi 'tait assis sus l'tr&ocirc;ne. Et quand i' l'avait pr&icirc;ns, les quat' criatuthes vivantes et les v&icirc;ngt-quat' vi&egrave;rs lus prost&egrave;rn&icirc;drent l'avant &agrave; l'Angn&eacute;. Ch&acirc;tchun avait eune h&egrave;rpe et i' t'naient des boll'l&eacute;es en or d'enchens, tch'est les pri&eacute;thes du peupl'ye du Bou&ocirc;n Dgieu. Et i' chant&icirc;drent eune nouvelle chanson coumme chennech&icirc;n:<br/>
<br/>
&quot;Tu'es d&icirc;ngne d&eacute; prendre l&eacute; rou&ocirc;lot et d'en ouvri les sc&ecirc;lles, par cause qu&eacute; tu fus machacr&eacute; et atout tan sang tu racatis pouor l&eacute; Bou&ocirc;n Dgieu des gens d'ch&acirc;que tribu et langue et peupl'ye et n&acirc;tion. Tu'en as gr&eacute;e un rouoyaume et des pr&ecirc;tres &agrave; s&egrave;rvi not' Dgieu, &eacute;pis i' r&egrave;gn'na sus la t&egrave;rre.&quot;<br/>
<br/>
&Eacute;pis j'&egrave;rgardis et ou&iuml;s la vouaix d'un amas d'anges, des milles et des milles, et dgi&ecirc;x mille fais dgi&ecirc;x mille. Il' entouothaient l'tr&ocirc;ne et les criatuthes vivantes et les vi&egrave;rs. D'eune haute vouaix i' d&icirc;thaient:<br/>
&quot;Est-i' d&icirc;ngne, l'Angn&eacute; tchi fut machacr&eacute;, d'&egrave;rch&eacute;ver l'pouver et la richesse et la sagesse et la forche et l'hounneu et la glouaithe et les louanges!&quot;<br/>
<br/>
&Eacute;pis j'ou&iuml;s ch&acirc;que criatuthe &egrave;s cieux et sus la t&egrave;rre et souos la t&egrave;rre et sus la m&eacute;, et touos les cheins tchi sont l&agrave;-d'dans tchi d&icirc;thaient:<br/>
<br/>
&quot;&Agrave; li tch'est assis sus l'tr&ocirc;ne et &agrave; l'Angn&eacute; sait des louanges et d'l'hounneu et d'la glouaithe et du pouver, &agrave; tout janmais!&quot;<br/>
<br/>
Les quat' criatuthes vivantes d&icirc;drent, &quot;&Acirc;men,&quot; et les vi&egrave;rs lus prost&egrave;rn&icirc;drent et adouoth&icirc;drent.<br/>
<br/>

<P>&nbsp;</P>
<P>&nbsp;</P>

<center><font color="#215e21"><h3>Chapitre 6, v&egrave;rsets 1-17 </h3></font></center>
<br/>
J'&egrave;rgardais coumme l'Angn&eacute; ouvrait la preunmi&eacute;the des sept sc&ecirc;lles. &Eacute;pis j'ou&iuml;s ieune des quat' criatuthes vivantes dithe dans eune vouaix d'&ocirc;rage, &quot;Veins!&quot; J'&egrave;rgardis et n&eacute; v'l&agrave; l'avant &agrave; m&eacute; y'avait un blianc j'va. San c'valyi portait un arbal&ecirc;que et nou l&icirc; baillit eune couronne et i' s'en fut &agrave; j'va coumme un contch&eacute;thant d&eacute;cid&eacute; d'contch&eacute;thi.<br/>
<br/>
Quand l'Angn&eacute; ouvrit la deuxi&egrave;me sc&ecirc;lle, j'ou&iuml;s la deuxi&egrave;me criatuthe vivante dithe, &quot;Veins!&quot; &Eacute;pis un aut' ch&eacute;va s'd&ecirc;halit, un rouoge coumme du feu. &Agrave; san c'valyi fut bailli l'pouver d'haler la paix d'sus la t&egrave;rre et d'faithe les gens lus entr&eacute;-tuer. Un grand s&acirc;bre l&icirc; fut bailli.<br/>
<br/>
Quand l'Angn&eacute; ouvrit la tra&icirc;si&egrave;me sc&ecirc;lle, j'ou&iuml;s la tra&icirc;si&egrave;me criatuthe vivante dithe, &quot;Veins!&quot; J'&egrave;rgardis, n&eacute; v'l&agrave; tchi 'tait l'avant &agrave; m&eacute; un ni&egrave;r ch&eacute;va. San c'valyi portait eune pathe d&eacute; balanches dans sa main. &Eacute;pis j'ou&iuml;s chein tchi r'sembliait &agrave; eune vouaix d'parmi les quat' criatuthes vivantes tchi dit, &quot;Un kilogranme pouor l&eacute; g&acirc;n d'eune journ&eacute;e, et trais kilogranmes d&eacute; bli&eacute; pouor l&eacute; g&acirc;n d'eune journ&eacute;e, et n'avra&ucirc;ne pon l'hielle et l'v&icirc;n!&quot;<br/>
<br/>
Quand l'angn&eacute; ouvrit la quatri&egrave;me sc&ecirc;lle, j'ou&iuml;s la vouaix d'la quatri&egrave;me criatuthe vivante dithe, &quot;Veins!&quot; J'&egrave;rgardis, et n&eacute; v'l&agrave; tchi 'tait l'avant &agrave; m&eacute; un j'va v&egrave;rdaud. San c'valyi avait nom la Mort, et l'Enf&eacute; v'nait bein pr&egrave;s souotre li. &Agrave; ieux, i' fut bailli l'pouver sus un quart d'la t&egrave;rre d&eacute; tuer atout l's&acirc;bre, la fanminne et la peste, et atout les b&ecirc;tes sauvages d&eacute; la t&egrave;rre.<br/>
<br/>
Quand il ouvrit la septchi&egrave;me sc&ecirc;lle, j'vis souos l'aut&eacute; l's &acirc;mes des cheins tch'avaient 't&eacute; machacr&eacute;s par cause d'la pathole du Bou&ocirc;n Dgieu et du t&ecirc;mouongnage qu'il' avaient maint&icirc;nt. I' briy&icirc;drent &agrave; haute vouaix, &quot;Combein longtemps, Seigneu Souv'rain, saint et fid&egrave;le, entr&eacute;ch&icirc;n qu'tu juge les habitants d'la t&egrave;rre et nos venge l&eacute; sang?&quot; &Eacute;pis &agrave; ch&acirc;tchun dg'ieux nou donnit eune blianche robe, et nou lus dit d'esp&eacute;ther acouo eune pause, entr&eacute;ch&icirc;n qu'tout lus nombre d&eacute; lus parchonni&egrave;rs en s&egrave;rvice, lus fr&eacute;thes et soeurs, f&ucirc;drent tu&eacute;s d&eacute; m&ecirc;me qu&eacute; ieux, il' avaient 't&eacute; tu&eacute;s.<br/>
<br/>
J'&egrave;rgardais coumme il ouvrait la si&ecirc;xi&egrave;me sc&ecirc;lle. Y'eut un grand trembli&eacute;ment d't&egrave;rre. L&eacute; sol&eacute; v&icirc;nt ni&egrave;r coumme d'la pouque en fi d'biche, la leune entchi&eacute;the v&icirc;nt rouoge coumme du sang, et l's &ecirc;tailes au ciel tch&icirc;drent sus la t&egrave;rre, coumme des figues tchaient d'un fidgi quand un fort vent l'ch&ocirc;le. Les cieux lus r'tr&eacute;ch&icirc;drent coumme un rou&ocirc;lot tchi s's&egrave;rre, et ch&acirc;que montangne et &icirc;le f&ucirc;drent &egrave;rmu&eacute;es d&eacute;iou qu'i' 'taient.<br/>
<br/>
&Eacute;pis les rouais d'la t&egrave;rre, les pr&icirc;nces, les g&eacute;n&eacute;thaux, les r'chards, les pi&ecirc;ssants et tout l'monde d'aut', l'escliaves et les libres, lus much&icirc;drent dans des cottes et parmi les rotchi&egrave;rs des montangnes. I' briy&icirc;drent &egrave;s montangnes et rotchi&egrave;rs, &quot;Tchiyiz sus nous et muchiz-nous d'la fache du chein tch'est assis sus l'tr&ocirc;ne et d'la m&acirc;rrisson d'l'angn&eacute;! Ch'est en tchi l'grand jour d'lus m&acirc;rrisson est v'nu, et tchi qui peut l'enduther?&quot;<br/>
<br/>



<P>&nbsp;</P>
<P>&nbsp;</P>

<center><font color="#215e21"><h3>Chapitre 8, v&egrave;rsets 1-13 </h3></font></center>

<br/>
Quand il ouvrit la septchi&egrave;me sc&ecirc;lle y'eut un silence &egrave;s cieux pendant dans eune d&eacute;mi'-heuthe. Et j'vis les sept anges tchi lus m&acirc;tent l'avant au Bou&ocirc;n Dgieu, et nou lus baillit sept trompettes.<br/>
<br/>
Un aut' ange tch'avait un encenseux en or v&icirc;nt s'm&acirc;ter &agrave; l'aut&eacute;. Nou l&icirc; baillit hardi d'enchens &agrave; offri, auve les pri&eacute;thes d&eacute; tout l'peupl'ye du Bou&ocirc;n Dgieu, su l'aut&eacute; d'or l'avant au tr&ocirc;ne. La feunm&eacute;e d'l'enchens, et chenna auve les pri&eacute;thes du peupl'ye du Bou&ocirc;n Dgieu, s&eacute; l'vit l'avant au Bou&ocirc;n Dgieu d'la main d'l'ange. &Eacute;pis l'ange pr&icirc;nt l'encenseux. l'remplyit d'feu d'l'aut&eacute;, et l'fliantchit sus la t&egrave;rre. Et v'l&agrave; tchi v&icirc;ntent des cos d'&ocirc;rage, du ronnais, d's &ecirc;parts d&eacute; feu et un trembli&eacute;ment d't&egrave;rre.<br/>
<br/>
&Eacute;pis les sept anges tch'avaient les sept trompettes lus griy&icirc;tent pouor les sonner. L&eacute; preunmi&eacute; ange sonnit sa trompette et v'l&agrave; tch v&icirc;ntent d'la grile et du feu m&ecirc;l&eacute;s d'auve du sang, et ch'fut fliantchi sus la t&egrave;rre. Un tchi&egrave;rs d'la t&egrave;rre fut br&ucirc;l&eacute;, un tchi&egrave;rs des bouais fut br&ucirc;l&eacute;, et toute la v&egrave;rte h&egrave;rbe fut br&ucirc;l&eacute;e.<br/>
<br/>
L&eacute; deuxi&egrave;me ange sonnit sa trompette, et d'tchi tchi patha&icirc;ssait eune &ecirc;norme montangne, toute &agrave; feu, fut fliantchie dans la m&eacute;. Un tchi&egrave;rs d'la m&eacute; tou&ocirc;nnit en sang, un tchi&egrave;rs des criatuthes vivantes dans la m&eacute; mouothit, et un tchi&egrave;rs des navithes fut passecrit.<br/>
<br/>
L&eacute; tra&icirc;si&egrave;me ange sonnit sa trompette et eune grande &ecirc;taile, fliambant coumme eune torche, tchit du ciel sus un tchi&egrave;rs des rivi&eacute;thes et sus les bouoillons dg'ieau. L&eacute; nom d'l'&ecirc;taile 'tait d'la Lianne. Un tchi&egrave;rs des ieaux v&icirc;nt am&eacute;, et hardi d'monde mouoth&icirc;drent des ieaux ami&egrave;rties.<br/>
<br/>
L&eacute; quatri&egrave;me ange sonnit sa trompette, et un tchi&egrave;rs du sol&eacute; fut ad&egrave;rchi, un tchi&egrave;rs d&eacute; la leune, et un tchi&egrave;rs des &ecirc;tailes d&eacute; sorte qu'un tchi&egrave;rs lus en n&egrave;rch&icirc;ssent. Un tchi&egrave;rs du jour 'tait sans leunmi&eacute;the et un tchi&egrave;rs d'la niet &eacute;tout.<br/>
<br/>
Coumme j'&egrave;rgardais, j'ou&iuml;s un aigl'ye tchi volait au mitan du ciel braithe &agrave; ha&ucirc;teu d'vouaix: &quot;Malheu! Malheu! Malheu &egrave;s habitants d'la t&egrave;rre par cause des sonn'nies d'trompettes qu&eacute; l's aut' trais anges sonn'nont!&quot;<br/>
<br/>


<P>&nbsp;</P>
<P>&nbsp;</P>
<center><font color="#215e21"><h3>Chapitre 9, v&egrave;rsets 1-21 </h3></font></center>

<br/>
L&eacute; ch&icirc;ntchi&egrave;me ange sonnit sa trompette et j'vis eune &ecirc;taile tch'avait tch&eacute;e du ciel sus la t&egrave;rre. Nou baillit &agrave; l'&ecirc;taile la cli&eacute; du pits d'l'avanteu. Quand il ouvrit l'avanteu, v'l&agrave; tch'enfeunm&acirc;tchit coumme la feunque d'un &ecirc;norme fou. L&eacute; sol&eacute; et l'ciel f&ucirc;tent ni&egrave;rchis par la feunm&eacute;e d'l'avanteu. Et d&eacute; d'dans la feunm&eacute;e des j'vaux d'Saint George d'val&icirc;drent sus la la t&egrave;rre et nou lus baillit l'pouver coumme l&eacute; chein des scorpions d'la t&egrave;rre. Nou lus dg&egrave;rnit d&eacute; n'pon faithe ma &agrave; l'h&egrave;rbe d&eacute; la t&egrave;rre ni &agrave; autcheune plante ni &agrave; autchun bouais, mais ra&icirc;que &egrave;s cheins tchi n'avaient pon la sc&ecirc;lle du Bou&ocirc;n Dgieu sus lus front. I' n'taient pon p&egrave;rm&icirc;ns d'les tuer mais ra&icirc;que d&eacute; les vengi pouor ch&icirc;n mais. Et l'agou&icirc;n qu'i' souffraient 'tait coumme l&eacute; chein d'eune pitche&ucirc;the d&eacute; scorpion quand i' pique. Duthant ches jours-l&agrave; les gens ch&egrave;rch&eacute;thont la mort mais i' n'la trouv'thont pon. Il attendront f&ecirc;te d&eacute; mouothi, mais la mort s'c&acirc;r'ra dg'ieux.<br/>
<br/>
Les j'vaux d'Saint George &egrave;rsembliaient &agrave; des j'vaux gr&eacute;es pouor la bat&acirc;le. Sus lus t&ecirc;tes i' portaient d'tchi tchi patha&icirc;ssaient des couronnes d'or et lus faches &egrave;rsembliaient &agrave; des faches humaines. Lus g'veux 'taient coumme les g'veux des femmes, et lus dents 'taient coumme des cros d'lions. Il' avaient des pi&egrave;ches d&eacute; pliataine coumme des pi&egrave;ches d&eacute; pliataine en f&eacute;, et l'brit d'lus ailes 'tait coumme l&eacute; ronnais d'un tas d&eacute; j'vaux et d'tch&eacute;thiots tchi lus tr&icirc;nmoussaient en bat&acirc;le. Il' avaient des coues auve des didgets coumme &egrave;s scorpions, et dans lus coues il' avaient l'pouver d'vengi les gens pouor ch&icirc;n mais. Il' avaient pouor un rouai sus ieux l&eacute; m'sagi d'l'avanteu, tch'a nom en H&eacute;breu Abaddon et en Gr&egrave;c Apollyon.<br/>
<br/>
N&eacute; v'l&agrave; l'preunmi&eacute; malheu p&acirc;ss&eacute; &eacute;pis y'&eacute;tha acouo deux malheurs &agrave; v'n&icirc;n.<br/>
<br/>
L&eacute; si&ecirc;xi&egrave;me ange sonnit sa trompette et j'ou&iuml;s eune vouaix sorti des quat' c&ocirc;nes d&eacute; l'aut&eacute; en or tch'est l'avant au Bou&ocirc;n Dgieu. Ou dit au si&ecirc;xi&egrave;me ange tch'avait la trompette, &quot;L&acirc;que les quat' anges tchi sont amath&eacute;s &agrave; la grande rivi&eacute;the &Ucirc;phrate.&quot; Et les quat' anges tch'avaient 't&eacute; gard&eacute;s pouor ch't' heuthe m&ecirc;me, chu jour m&ecirc;me, chu mais m&ecirc;me, et ch't an m&ecirc;me f&ucirc;drent l&acirc;tchis &agrave; seule f&icirc;n d'tuer un tchi&egrave;rs du monde. Y'en avait en nombre des c'vali&egrave;rs deux fais dgi&ecirc;x mille fais dgi&ecirc;x mille. J'en ou&iuml;s l'neunm&eacute;tho.<br/>
<br/>
Les j'vaux et les c'vali&egrave;rs qu&eacute; j'vis dans ma vision patha&icirc;ssaient coumme chennech&icirc;n: lus pi&egrave;ches d&eacute; pliataine 'tait rouoges coumme du feu, bliues fonc&eacute;, et jaune coumme du soufre. Les t&ecirc;tes des j'vaux r'sembliaient &agrave; des t&ecirc;tes d&eacute; lions, et il en d&ecirc;halait d'lus bouoches du feu, d'la feunm&eacute;e et du soufre. Un tchi&egrave;rs du monde fut tu&eacute; par les trais pestes d&eacute; feu, feunm&eacute;e et soufre tchi lus d&ecirc;hal&icirc;drent d&eacute; lus bouoches. L&eacute; pouver des j'vaux 'tait dans lus bouoches et dans lus coues; ch'est en tchi lus coue 'taient coumme des s&egrave;rpents, auve des t&ecirc;tes atout tchi &icirc;nflyigi des bliesse&ucirc;thes.<br/>
<br/>
L&eacute; restant du monde tchi n'fut pon tu&eacute; par ches pestes tout coumme n's'&egrave;rpentissait pon du travas d'lus mains; i' n'lus arr&ecirc;t&icirc;drent pon &agrave; adouother des d&ecirc;mons, et d's idoles en or, argent, bronze, pi&egrave;rre et bouais. I' n'lus r'pentissaient nitout d'lus meurtres, ni d'lus foutot'tie ni d'lus vols.<br/>
<br/>
<br/>

<P>&nbsp;</P>
<P>&nbsp;</P>

<center><font color="#215e21"><h3>Chapitre 10, v&egrave;rsets 1-11 </h3></font></center>


&Eacute;pis j'vis acouo un ange pi&ecirc;ssant tchi d'valait du ciel. I' 'tait habilyi d'un nouage auve un ar en ciel au d'ssus d'sa t&ecirc;te. Sa fache lithait coumme l&eacute; sol&eacute;, et ses gambes br&ucirc;laient coumme des pili&egrave;rs &agrave; feu. &Agrave; sa main ou&egrave;rte i' t'nait un p'tit rou&ocirc;lot. I' m&icirc;nt bas san pid d&ecirc;tre dans la m&eacute; et san pid s'n&ecirc;tre sus la t&egrave;rre, et i' briyit coumme la hue&ucirc;l'lie d'un lion. Quand i' briyit, les vouaix d'sept &ocirc;rages p&acirc;l&icirc;drent. Et quand les sept &ocirc;rage p&acirc;l&icirc;drent, j'fus pouor &ecirc;crithe, mais j'ou&icirc;s eune vouaix du ciel tchi m'disait, &quot;Sc&ecirc;lle chein qu'les sept &ocirc;rages ont dit et n'l'&ecirc;cris pon.&quot;<p>

&Eacute;pis l'ange qu&eacute; j'avais veu m&acirc;t&eacute; sus la m&eacute; et sus la t&egrave;rre s&eacute; l'vit la main d&ecirc;tre &egrave;s cieux, Et i' juthit  par l&eacute; chein tchi vit &agrave; tout janmais, tchi griyit les cieux et tout chein tch'est d'dans, la t&egrave;rre et tout chein tch'est d'dans, et la m&eacute; et tout chein tch'est d'dans, et dit, &quot;N'y'&eacute;tha d'aut' d'&egrave;rt&egrave;rg&eacute;thie! Mais duthant les jours quand l'septchi&egrave;me ange sonn'na sa trompette, l&eacute; myst&eacute;the du Bou&ocirc;n Dgieu s'sa accomplyi, d&eacute; m&ecirc;me qu'il annonchit &agrave; ses s&egrave;rvants les proph&egrave;tes.&quot;<p>

&Eacute;pis la vouaix qu'j'avaois ou&iuml; des cieux m'p&acirc;lit acouo eune fais: &quot;Va, prend l'rou&ocirc;lot ou&egrave;rt d'la main d'l'ange tch'est m&acirc;t&eacute; sus la m&eacute; et sus la t&egrave;rre.&quot;<p>

J'm'en fus don &agrave; l'ange et l&icirc; d'mandit d&eacute; m'bailli l&eacute; p'tit rou&ocirc;lot. I' m'dit, &quot;prend-l&eacute; et mange-l&eacute;. V'l&agrave; tchi s'en va suthi tan ventre, mais dans ta bouoche i' s'sa doux coumme du myi.<p>

J'pr&icirc;ns l&eacute; p'tit rou&ocirc;lot d'la main d'l'ange et l'mangis. Il avait l'go&ucirc;t doux coumme du myi dans ma bouoche, mais quand j'l'avais mangi, man ventre s&eacute; suthit. &Eacute;pis nou m'dit, &quot;Tu dai r'proph&eacute;t&icirc;ser entouor bein des peupl'yes, n&acirc;tions, langues et rouais.&quot;<p>


<P>&nbsp;</P>
<P>&nbsp;</P>

<center><font color="#215e21"><h3>Chapitre 11, v&egrave;rsets 1-19 </h3></font></center>


Nou m'baillit un ros coumme eune p&egrave;rque &agrave; m'suther et nou m'dit, &quot;Va m'suther l'templ'ye au Bou&ocirc;n Dgieu et l'aut&eacute;, auve ses adouothateurs. Mais la&icirc;sse d&eacute; bord l&eacute; bel d&eacute; d'houors, ch'est en tchi chenna 't&eacute; bailli &egrave;s n&acirc;tions. I' pilv&acirc;qu'thont la saint ville pouor quarante-deux mais. <p>

Et j'appouaint'tai mes deux t&ecirc;mouains et i' proph&eacute;t&icirc;s'sont pouor mille deux chent souaixante jours, habilyis en pouque. Ch'est les deux olivi&egrave;rs et les deux valets d'cr&acirc;sset, et i' sont m&acirc;t&eacute;s l'avant au Seigneu d'la t&egrave;rre. <p>

Si autchun t&acirc;che d'lus faithe ma, du feu s'd&ecirc;hale d'lus bouoches et enga&ucirc;me lus ennem&icirc;ns. N&eacute; v'l&agrave; coumme tchi qu'autchi tchi veurt lus faithe ma dait mouothi.<p>

Il' ont l'pouver d'freunmer les cieux &agrave; seule f&icirc;n qu'i' n'tchaie pon d'la plyie quandi qu'i' sont &agrave; proph&eacute;t&icirc;ser, et il' ont l'pouver d'tou&ocirc;nner l's ieaux en sang et d'afflyigi la t&egrave;rre atout toutes les manni&eacute;thes d&eacute; peste aussi souvent qu'i' l'veulent.<p>

Assa quand il' &eacute;thont finni lus t&ecirc;mouongnage, la b&ecirc;te tch'amont d&eacute; d'dans l'avanteu l's attaqu'tha, les ma&icirc;tr&icirc;s'sa et lus tue&ucirc;tha. Lus corps s'sont &ecirc;trav'l&eacute;s dans la pi&egrave;che publyique d&eacute; la grande ville, tch'est coumme nou dit Sod&ocirc;me et l'&Ecirc;gypte, o&ugrave;'est qu'lus Seigneu avait &eacute;tout 't&eacute; cliou&eacute; &agrave; la crouaix.<p>

Pouor trais jours et d'mi y'en &eacute;tha d'ch&acirc;que peupl'ye, tribu, langue et n&acirc;tion tchi dgett'tont lus corps et lus r'f&ucirc;s'sont l'ent&egrave;rrement. L's habitants d'la t&egrave;rre lus en r&ecirc;jouithont et f'thont la f&ecirc;te en lus entr'envyant des pr&eacute;sents viyant qu'ches deux proph&egrave;tes avaient vengis les cheins tchi vivent sus la t&egrave;rre.<p>

Mais aupr&egrave;s les trais jours et d'mi l'so&ucirc;ffl'ye du Bou&ocirc;n Dgieu entrit en ieux et i' lus m&acirc;t&icirc;drent, et les cheins tchi les v&icirc;drent f&ucirc;drent &ecirc;ffr&eacute;dol&eacute;s. &Eacute;pis i' ou&icirc;drent eune forte vouaix des cieux tch lus dit, &quot;Montez par ich&icirc;n.&quot; et il' amont&icirc;drent &egrave;s cieux dans un nouage quandi qu'lus enn'm&icirc;ns les r'gardaient.<p>

&Agrave; ch't' heuthe-l&agrave;, y'eut un s&eacute;thieux trembli&eacute;ment d't&egrave;rre et un dgi&ecirc;xi&egrave;me  d'la ville s'&ecirc;crou&ocirc;lit. Sept mille p&egrave;rsonnes f&ucirc;drent tu&eacute;s dans l'trembli&eacute;ment d't&egrave;rre, et les survivants f&ucirc;drent &ecirc;ffr&eacute;dol&eacute;s et glorify&icirc;drent l'Bou&ocirc;n Dgieu des cieux.<p>

L&eacute; deuxi&egrave;me malheu s'est p&acirc;ss&eacute;; l&eacute; tra&icirc;si&egrave;me malheu veindra b&eacute;t&ocirc;t.<p>

L&eacute; septchi&egrave;me ange sonnit sa trompette et y'eut des fortes vouaix &egrave;s cieux tchi d&icirc;drent: &quot;L&eacute; rouoyame du monde est d&eacute;v'nu l'rouoyaume d&eacute; not' Seigneu et d's&eacute;n Onguenn&eacute; et i' r&eacute;gn'na &agrave; tout janmais.&quot;<p>

Et les v&icirc;ngt-quat' vi&egrave;rs tchi assis sus lus tr&ocirc;nes l'avant au Bou&ocirc;n Dgieu, lus adent&icirc;drent et adouoth&icirc;drent l&eacute; Bou&ocirc;n Dgieu en d&icirc;thant: <p>

&quot;J't'&egrave;rm&egrave;rcions, Seingeu Dgie Tout Pi&ecirc;ssant, l&eacute; Chein tch'est et tchi 'tait, par cause qwu&eacute; tu'as pr&icirc;ns tan grand pouver et as c'menchi &agrave; r&eacute;gner. Les n&acirc;tions 'taient m&acirc;rries, et ta m&acirc;rrisson est v'nue. L'heuthe est v'nue pouor jugi les morts, et pouor r&ecirc;compenser vos s&egrave;rvants les proph&egrave;tes et vot' peupl'ye tch'honothent vot' nom, les grands et les p'tits, et pouor d&ecirc;truithe les cheins tchi d&ecirc;truisent la t&egrave;rre.&quot;<p>

&Eacute;pis l'templ'ye au Bou&ocirc;n Dgieu &egrave;s cieux fut ou&egrave;rt, et par d&eacute;dans san templ'ye nou vit l'baheur d&eacute; s'n alliance. Et v'l&agrave; tchi v&icirc;ndrent des &ecirc;parts d&eacute; feu, des ronnais, des cos d'&ocirc;rage, un trembli&eacute;ment d't&egrave;rre et eune gr&ocirc;sse achie d'grile.<p>




<P>&nbsp;</P>
<P>&nbsp;</P>

<center><font color="#215e21"><h3>Chapitre 13, v&egrave;rsets 1-18 </h3></font></center>

L&eacute; dragon 'tait m&acirc;t&eacute; sus l'pliain d'la m&eacute;. Et j'vis eune b&ecirc;te tchi s'd&ecirc;halait d'la m&eacute;. Oulle avait dgi&ecirc;x c&ocirc;nes et sept t&ecirc;tes, auve dgi&ecirc;x couronnes sus ses c&ocirc;nes, et sus ch&acirc;que t&ecirc;te un nom d'blasph&egrave;me. La b&ecirc;te qu&eacute; j'viyais s'&egrave;rsembliait &agrave; un l&eacute;opard mais avait des pattes coumme eune ourse et eune goule coumme un lion. L&eacute; dragon baillait &agrave; la b&ecirc;te san pouver et san tr&ocirc;ne et eune grande autorit&eacute;.<p>

Ieune des t&ecirc;tes &agrave; la b&ecirc;te patha&icirc;ssait aver r'chu eune bliesse&ucirc;the mortelle, mais la bliesse&ucirc;the mortelle avait 't&eacute; r'dg&eacute;thie. L&eacute; monde entchi en fut &ecirc;m&egrave;rvilyi et s'en fut souotre la b&ecirc;te. Les gens adouothaient l'dragon par cause qu'il avait bailli d'l'autorit&eacute; &agrave; la b&ecirc;te, et il' adouothaient la b&ecirc;te &eacute;tout et d'mandaient, &quot;Tchi qu'est coumme la b&ecirc;te? Tchi qu'i' peut s'batt' contre lyi?&quot;<p>

Nou baillit &agrave; la b&ecirc;te eune goule pouor divuldger des vandg&icirc;thes et des blasph&egrave;mes et pouor ex&egrave;rcer s'n autorit&eacute; pouor quarante-deux mais. Oulle ouvit sa goule pouor blasph&eacute;mer contre l&eacute; Bou&ocirc;n Dgieu, et pouor &ecirc;cliandrer san nom et sa d'meuthe et les chein tchi d'meuthe &egrave;s cieux. Nou l&icirc; baillit l'pouver d&eacute; s'batt' contre les saints du Bou&ocirc;n Dgieu et les contch&eacute;thit. L'autorit&eacute; l&icirc; fut baillie sus ch&acirc;que tribu, peupl'ye, langue et n&acirc;tion. Touos l's habitants d'la t&egrave;rre adouoth'thont la b&ecirc;te - touos les cheisn d&eacute; tchi les noms n'ont pon 't&eacute; &ecirc;crits dans l'livre d&eacute; la vie &agrave; l'Angn&eacute;, l'Angn&eacute; tch'a 't&eacute; machacr&eacute;. <p>

L&eacute; chein tch'a d's ouotheles pouor ou&iuml;, qu'i' ouait.<p>

Si autchun est pouor &ecirc;t' prisonnyi, ch't&icirc;-ch&icirc;n &icirc;tha en prison. Si autchun est pouor &ecirc;t' s&acirc;br&eacute; &agrave; mort, ch't&icirc;-ch&icirc;n mou&ocirc;rra par l's&acirc;bre.<p>

V'l&agrave; tchi d'mande d&eacute; l'enduthance p&acirc;ciente et d'la fid&eacute;lit&eacute; d'la part du peupl'ye du Bou&ocirc;n Dgieu.<p>

&Eacute;pis j'vis eune deuxi&egrave;me b&ecirc;te tchi s'd&ecirc;halait d'la t&egrave;rre. Oulle avait deux c&ocirc;nes coumme un angn&eacute; mais ou p&acirc;lait coumme un dragon. Oulle ex&egrave;r&ccedil;ait toute l'autorit&eacute; d'la preunmi&eacute; b&ecirc;te dans san nom, et fit la t&egrave;rre et des habitants adouother la preunmi&eacute; b&ecirc;te, d&eacute; tchi la bliesse&ucirc;the mortelle avait 't&eacute; dg&eacute;thie. Et ou fit des grands s&icirc;ngnes, et m&ecirc;me fit d'valer du feu des cieux sus la t&egrave;rre l'avant au r'gard du peupl'ye. Par cause des grands s&icirc;ngnes qu&eacute; nou l&icirc; baillit l'pouver d'faithe au nom d'la preunmi&eacute; b&ecirc;te, oulle embli&ucirc;trit l's habitants d'la t&egrave;rre. Ou lus c'mandit d'm&acirc;ter un &ecirc;pitafl'ye en l'hounneu d'la b&ecirc;te tch'avait 't&eacute; bliess&eacute; par l's&acirc;bre mais tchi vivait acouo.<p>

Nou baillit l'pouver &agrave; la deuxi&egrave;me b&ecirc;te d&eacute; bailli du so&ucirc;ffl'ye &agrave; l'&ecirc;pitafl'ye d&eacute; la preunmi&eacute; b&ecirc;te, &agrave; seule f&icirc;n qu'l'&ecirc;pitafl'ye p&ucirc;sse p&acirc;ler et f&icirc;sse que touos les cheins tchi r'f&ucirc;s&icirc;drent d'adouother l'&ecirc;pitafl'ye f&ucirc;ssent tu&eacute;s. Ou forchit &eacute;tout tout l'monde, les grands et les p'tits, les riches et les pou&ocirc;rres, les libres et l's escliaves, d'&egrave;rch&eacute;ver eune m&egrave;rque sus lus mains d&ecirc;tres ou sus lus fronts, &agrave; seule f&icirc;n qu'i' n'p&ucirc;sse n acater ni vendre sans qu'il' e&ucirc;ssent la m&egrave;rque, tch'est l'nom d'la b&ecirc;te ou l'neunm&eacute;tho d'san nom.<p>

N&eacute; v'ch&icirc;n la sagesse. Qu'l&eacute; chein tchi s'y r'conna&icirc;t cartchule l&eacute; neunm&eacute;tho d'la b&ecirc;te, ch'est en tchi ch'est l'neunm&eacute;tho d'un houmme. Chu neunm&eacute;tho est si&ecirc;x chent souaixante-six<p>

<P>&nbsp;</P>
<P>&nbsp;</P>

<center><font color="#215e21"><h3>Chapitre 14, v&egrave;rsets 1-20 </h3></font></center>

&Eacute;pis j'&egrave;rgardis et n&eacute; v'l&agrave; l'avant &agrave; m&eacute; 'tait l'Angn&eacute; m&acirc;t&eacute; sus l'Mont Sion et acant&eacute; li chent quarante-quat' mille tch'avaient san nom et l'chein d'san P&eacute;the &ecirc;crits sus lus fronts. Et j'ou&iuml;s un brit des cieux coumme eune g'lug'gie dg'ieaux et coumme un fort co d'&ocirc;rage. L&eacute; son qu&eacute; j'ou&iuml;yais 'tait coumme des sonneurs d&eacute; h&egrave;rpe tchi jouaient lus h&egrave;rpes. Et i' chant&icirc;drent un nouvieau chant l'avant au tr&ocirc;ne et l'avant &egrave;s quat' criatuthes vivantes et les vi&egrave;rs. Fis d'&acirc;me n&eacute; pouvait appredre chu chant-ch&icirc;n s&eacute;non les chent quarante-quat' mille tch'avaient 't&eacute; racat&eacute;s d'la t&egrave;rre. Ches'-ch&icirc;n sont les cheins tchi n'lus sont pon touoillis atout des femmes, ch'est en tchi i' restaient vi&egrave;rges. I' si&ecirc;thent l'Angn&eacute; n'&icirc;mport par iou qu'i' va. I' f&ucirc;drent racat&eacute;s d'parmi les gens et off&egrave;rts coumem des preunmi&eacute; frits au Bou&ocirc;n Dgieu et &agrave; l'Angn&eacute;. N'y'avait pon d'menn'tie dans lus bouoches; i' n'sont pon &agrave; blia&ucirc;mer.<p>

&Eacute;pis j'vis acouo un m'sagi tchi volait au mitan d'l'air, et il avait l'&ecirc;t&egrave;rnelle bouonne nouvelle &agrave; procli&acirc;mer &egrave;s cheins tchi vivent sus la t&egrave;rre - &agrave; ch&acirc;que n&acirc;tion, tribu, langue et peupl'ye. I' dit d'eune forte vouaix, &quot;Craingniz l'Bou&ocirc;n Dgieu et glorifyiz-l&eacute;, par cause qu&eacute; l'heuthe d&eacute; la jug'gie est v'nue. Adouothez l'chein tchi griyit les cieux, la t&egrave;rre, la m&eacute; et les bouoillons dg'ieau.&quot;<p>

Un deuxi&egrave;me m'sagi si&ecirc;thit et dit, &quot;Tch&eacute;e! La Grande Babylonne a tch&eacute;e, la cheinne tchi fit baithe toutes les n&acirc;tions du v&icirc;n envitouant d'ses adult&eacute;thes.&quot;<p>

Un tra&icirc;si&egrave;me m'sagi si&ecirc;thit et dit d'eune forte vouaix: &quot;Si autchun adouothe la b&ecirc;te et s'n &ecirc;pitafl'ye et r'chait sa m&egrave;rque sus san front ou sus sa main, ieux &eacute;tout, i' baithont l'v&icirc;n d'la m&acirc;rrisson du Bou&ocirc;n Dgieu tch'a 't&eacute; v&egrave;rs&eacute; coumme du pur jus. I' s'sont vengis atout du soufre br&ucirc;lant dans la pr&eacute;sence des saints m'sagi&egrave;rs et d'l'Angn&eacute;. Et la feunque d'lus torment'tie s'&ecirc;l&egrave;v'tha &agrave; tout janmais. N'y'&eacute;tha pon d'&egrave;rpos ni d'niet ni d'jour pouor les cheins tch'adouothent la b&ecirc;te et s'n &ecirc;pitafl'ye, ni pouor autchun tch'&egrave;rchait la m&egrave;rque d&eacute; la b&ecirc;te d&eacute; san nom.&quot;<p>

V'l&agrave; tch'appelle d'l'enduthance p&acirc;ciente d'la part du peupl'ye du Bou&ocirc;n Dgieu tchi gardent ses c'mandements et restent fid&egrave;les &agrave; J&eacute;s&ucirc;.<p>

&Eacute;pis j'ou&iuml;s eune vouaix des cieux tchi dit, &quot;&Ecirc;cris chennech&icirc;n: B&eacute;nis sont les morts tchi meuthent dans l'Seigneu d'en par 'ch&icirc;n.<p>

&quot;V&eacute;the,&quot; qu&eacute; l'esprit dit, &quot;i' lus r'p&ocirc;s'sont d'lus travas, ch'est en tchi lus faits les si&ecirc;thont.&quot;<p>

J'&egrave;rgardis et l&agrave; l'avant &agrave; m&eacute; y'avait un blianc nouage et assis sus l'nouage y'avait tchitch'un coumme un fis d'l'homme auve eune coronne en or sus sa t&ecirc;te et  eune fa&ucirc;cul'ye aidgue &agrave; sa main. &Eacute;pis un aut' m'sagi s'd&ecirc;halit du templ'ye et briyit d'eune forte vouaix au chein tchi 'tait assis sus l'nouage, &quot;prend ta fa&ucirc;cil'ye et adg&egrave;ne, ch'est en tchi l'heuthe d&eacute; l'ag'nage est v'nue, car l'avo&ucirc;t d'la t&egrave;rre est meux.&quot; Et don l'chein tchi 'tait assis sus l'nouage gav'lit atout sa fa&ucirc;cil'ye sus la t&egrave;rre, et la t&egrave;rre fut gav'l&eacute;e.<p>

Acou un m'sagi s'd&ecirc;halit du templ'ye &egrave;s cieux et il avait li &eacute;tout eune fa&ucirc;cil'ye aidgue. Et acouo un m'sagi tchi s&eacute; d'mentait du feu, v&icirc;nt d'l'aut&eacute; et briyit d'eune forte vouaix au chein tch'avait la fa&ucirc;cil'ye aidgue, &quot;prend ta fa&ucirc;cil'ye aidgu et r'tchil'ye les grappes d&eacute; v&egrave;rjus d'la v&icirc;ngne d'la t&egrave;rre, ch'est en tchi san v&egrave;rjus est meux.&quot; L&eacute; m'sagi gav'lit atout sa fa&ucirc;cil'ye sus la t&egrave;rre, &egrave;rtchilyit san v&egrave;rjus et l'fliantchit dans l'grand preinseu d'la m&acirc;rrisson du Bou&ocirc;n Dgieu. I' fut pilv&acirc;tchi dans l'preinseu d'v&icirc;n en d'houors d'la ville et du sang coulait du preinseu et montit aussi haut qu'les c'mandes des j'vaux tout &agrave; l'entou jusqu'&agrave; trais chent kilom&egrave;tres au liain.<p>


<P>&nbsp;</P>
<P>&nbsp;</P>

<center><font color="#215e21"><h3>Chapitre 15, v&egrave;rsets 1-8</h3></font></center>


J'vis &egrave;s cieux acouo un grand et m&egrave;rveilleux s&icirc;ngne: sept m'sagi&egrave;rs auve les dreines sept pestes - les dreines, par cause qu'auve ieux la m&acirc;rrisson du Bou&ocirc;n Dgieu est ag'v&eacute;e. Et j'vis chein tchi pathaissait eune m&egrave; d'v&egrave;rre tchi lithait d'feu et, m&acirc;t&eacute;s au bord d'la m&eacute;, les cheins tch'avaient 't&eacute; victorieurs sus la b&ecirc;te et s'n &ecirc;pitafl'ye et sus l'neunm&eacute;tho d'san nom. I' t'naient des h&egrave;rpes tchi lus avaient 't&eacute; donn&eacute;es par l'Bou&ocirc;n Dgieu et chantaient la chanson du s&egrave;rvant du Bou&ocirc;n Dgieu, Mo&iuml;se, et d'l'Angn&eacute;.<p>

Tes faits sont grands et m&egrave;rveilleurs, Seigneu Dgieu Tout-Pi&ecirc;ssant. Tes c'm&icirc;ns sont justes et vrais, Rouai d's &acirc;ges. Tchi qui n'&eacute;thait pon d'peux d't&eacute;, Seigneu, ni apport&eacute;thait d'la glouaithe &agrave; tan nom? Ch'est en tchi ch'est ra&icirc;que t&eacute; tch'es saint. Toutes les n&acirc;tions veindront t'adouother l'avant &agrave; t&eacute;, par cause qu&eacute; tes actes d&eacute; justice ont 't&eacute; d&ecirc;muchis.<p>

Aupr&egrave;s chennech&icirc;n j'&egrave;rgardis et j'vis &egrave;s cieux l'templ'ye - ch'est &agrave; dithe la tente d&eacute; l'alliance d'la louai - et i' fut ou&egrave;rt. Hors du templ'ye v'l&agrave; tchi v&icirc;ndrent les sept m'sagi&egrave;rs auve les sept pestes. I' 'taient habilyis en l&icirc;n, net et lithant, et portaient des bandes d'or l'tou du p&eacute;tra. &Eacute;pis ieune des criatuthes vivantes baillit &egrave;s sept m'sagi&egrave;rs sept bolles en or remplyies d'la m&acirc;rrisson du bou&ocirc;n Dgieu, tchi vit &agrave; tout janmais. Et l'templ'ye fut enfeunm&acirc;tchi par la glouaithe du Bou&ocirc;n Dgieu et san pouver, et fis d'&acirc;me n&eacute; pouvait pon entrer dans san templ'ye entr&eacute;ch&icirc;n qu'les sept pestes des sept m'sagi&egrave;rs f&ucirc;ssent ag'v&eacute;es.<p>

<P>&nbsp;</P>
<P>&nbsp;</P>

<center><font color="#215e21"><h3>Chapitre 16, v&egrave;rsets 1-21</h3></font></center>


&Eacute;pis j'ou&iuml;s eune forte vouaix du templ'ye tchi dit &egrave;s dept m'sagi&egrave;rs, &quot;Allez v&egrave;rser les sept boll&eacute;es d'la m&acirc;rrisson du Bou&ocirc;n Dgieu sus la t&egrave;rre.&quot;<p>

L&eacute; preunmi&eacute; m'sagi s'en fut v&egrave;rser sa boll&eacute;e sus la t&egrave;rre, et y'eut eune achie d'ulc&eacute;thes pou&ocirc;rrissantes et laies parmi les gens tch'avaient la m&egrave;rque de la b&ecirc;te et tch'adouothaient s'n &ecirc;pitafl'ye.<p>

L&eacute; deuxi&egrave;me m'sagi v&egrave;rsit sa boll&eacute;e sus la m&eacute;. et ou tou&ocirc;nnit en sang coumme l&eacute; chein d'un mort, et toute chose vivante dans l'ieau mouothit.<p>

L&eacute; tra&icirc;si&egrave;me m'sagi v&egrave;rit sa boll&eacute;e sus les rivi&eacute;thes et r'ssources dg'ieau et i' d'v&icirc;ndrent du sang. &Eacute;pis j'ou&iuml;s l&eacute; m'sagi en ch&egrave;rge des ieaux dithe:<p>

&quot;Tu'es juste dans tes jugements, oh Seigneu. t&eacute; tch'es et tchi 'tait; ch'est en tchi il' ont v&egrave;rs&eacute; l'sang d'tes saintes gens et tes proph&egrave;tes, et tu lus as bailli du sang &agrave; baithe coumme i' l'm&eacute;thitent.&quot;<p>

&Eacute;pis j'ou&iuml;s l'aut&eacute; r&ecirc;pondre:<p>

&quot;V&eacute;the, Seigneu Dgieu Tout-Pi&ecirc;ssant, tes jugements sont vrais et justes.&quot;<p>

L&eacute; quatri&egrave;me m'sagi v&egrave;rsit sa boll&eacute;e sus l'sol&eacute;, et i' fut p&egrave;rm&icirc;ns au sol&eacute; d'br&ucirc;ler les gens atout du feu. I' f&ucirc;drent ha&ucirc;dris atout l'arsion et i' ma&ucirc;d&icirc;drent l&eacute; nom du Bou&ocirc;n Dgieu, tch'avait l'pouver sus ches pestes, mais i' r'f&ucirc;saient d'&egrave;rpenti et d&eacute; l'glorifier.<p>

L&eacute; ch&icirc;ntchi&egrave;me m'sagi v&egrave;rsit sa boll&eacute;e sus l'tr&ocirc;ne d'la b&ecirc;te, et sont rouoyame fut ny&eacute; en ni&egrave;rcheu. Les gens mordaient lus langues d&eacute; ma et ma&ucirc;dissaient l'Dgieu des cieux par cause d'lus maux et ulc&eacute;thes, mais i' r'f&ucirc;saient d'&egrave;rpent pouor chein qu'il' avaient fait.<p>

L&eacute; si&ecirc;xi&egrave;me m'sagi v&egrave;rsit sa boll&eacute;e sus la grande rivi&eacute;the &Ucirc;phrate et s&eacute;n ieau s'assitchit &agrave; seule f&icirc;n d'graie l&eacute; c'm&icirc;n &egrave;s rouais d'l'&Ecirc;st. &Eacute;pis j'vis trais esprits &icirc;mpurs tch'avaient un lait d'ra&icirc;nottes; i' lus d&ecirc;hal&icirc;drent d'la goule du dragon, d'la goule d'la b&ecirc;te et d'la goule du faux proph&egrave;te. Ch'est d's esprits mal&icirc;ns tchi font des m&egrave;rvelles et vont &egrave;s rouais du monde entchi &agrave; seule f&icirc;n d'les rassemblier pouor la bat&acirc;le du grand jour du Dgieu Tout-Pi&ecirc;ssant.<p>

&quot;&Ecirc;v'ch&icirc;n j'veins coumme un voleux! B&eacute;ni est l'chein tch vil'ye tout habilyi, &agrave; seule f&icirc;n d&eacute; n'pon aller nu et honte&ucirc;thement exp&ocirc;s&eacute;.&quot;<p>

&Eacute;pis i' rassembly&icirc;drent les rouais ensembl'ye dans la pliaiche tch'a nom en H&eacute;breu Armadg&eacute;don.<p>

L&eacute; septchi&egrave;me m'sagi v&egrave;rsit sa boll&eacute;e dans l'air et v'l&agrave; tchi v&icirc;nt eune forte vouaix du tr&ocirc;ne horte du templ'ye tchi dit, &quot;Ch'est fait!&quot; &Eacute;pis y'eut d's &ecirc;parts d&eacute; feu, du ronnais, des cos d'&ocirc;rage et un s&eacute;v&eacute;the trembli&eacute;ment d't&egrave;rre. N'y'a pon ieu d'trembli&eacute;ment d't&egrave;rre d'it&eacute; d'pis qu'les gens ont 't&eacute; sus la t&egrave;rre, l&eacute; trembli&eacute;ment 'tait si fort. La grande ville fut spartie en trais, et les villes des n&acirc;tions lus &ecirc;crou&ocirc;l&icirc;drent. L&eacute; Bou&ocirc;n Dgieu s'souv&icirc;nt d'Babylonne la Grande et l&icirc; baillit la boll&eacute;e d'v&icirc;n d'la futhie d'sa m&acirc;rrisson. Toutes les &icirc;les happ&icirc;drent la pathe et les montangnes n&eacute; lus trouvaient d'aut'. Des cieux v'l&agrave; tchi tch&icirc;drent des hardi gros br&icirc;ns d'grile, ch&acirc;tchun b'sait dans les quarante-ch&icirc;n kilogranmes, tchi tch&icirc;drent sus les gens. Et i' ma&ucirc;d&icirc;drent l&eacute; Bou&ocirc;n Dgieu par cause d'l'achie d'grile viyant qu'chutte pest-l&agrave; 'tait si &acirc;ffre&ucirc;the.<p>

<P>&nbsp;</P>
<P>&nbsp;</P>

<center><font color="#215e21"><h3>Chapitre 17, v&egrave;rsets 1-18</h3></font></center>


&Eacute;pis iun des sept m'sagi&egrave;rs tch'avaient les sept bolles v&icirc;nt m'dithe, &quot;V&eacute;-t-en, j't&eacute; mouontr&eacute;thai la peunnition d'la grande souiche tch'est assise au bord d's ieaux. Auve lyi les rouais d'la t&egrave;rre ont comm&icirc;ns l'adult&eacute;the, et l's habitants d'la t&egrave;rre f&ucirc;drent envitou&eacute;s atout l'v&icirc;n d'ses adult&eacute;thes.<p>

&Eacute;pis l&eacute; m'sagi m'emportit dans l'esprit dans un d's&egrave;rt. L&agrave; j'vis eune femmes assise sus eune b&ecirc;te d'&ecirc;carlate tchi 'tait cou&egrave;rte d&eacute; noms d'blasph&egrave;mes et tch'avait sept t&ecirc;tes et dgi&ecirc;x c&ocirc;nes. La femme 'tait habilyie en pourpre et &ecirc;carlate, et att&icirc;nf&eacute;e d'or, d&eacute; pi&egrave;rres pr&eacute;cie&ucirc;thes et d'p&egrave;rles. Ou t'nait &agrave; sa main eune coupe en or remplyie d'ch&ocirc;thes &acirc;ffre&ucirc;thes et d'la salop'thie d'ses adult&eacute;thes. L&eacute; nom &ecirc;crit sus san front 'tait un myst&eacute;the: Babylonne la grande, la m&eacute;the &egrave;s souiches et abominn&acirc;tions d'la t&egrave;rre.<p>

J'vis qu'la femme 'tait envitou&eacute;e du sang des saints du Bou&ocirc;n Dgieu, du sang des t&ecirc;mouains d'J&eacute;s&ucirc;.<p>

Quand j'la vis, j'fus div&egrave;rs&eacute;ment &ecirc;m&egrave;rvilyi. &Eacute;pis l&eacute; m'sagi m'dit, &quot;Pouortchi qu'tu'es &ecirc;m&egrave;rvilyi? J't'explyiqu'thai l'myst&eacute;the d'la femme et d'la b&ecirc;te qu'oulle est &ecirc;tch&egrave;rfroutchie, tch'a sept t&ecirc;tes et dgi&ecirc;x c&ocirc;nes. La b&ecirc;te qu&eacute; tu'as veu soulait &ecirc;t' et achteu ou n'est d'aut' et ou ramont'ta d'la avanteu et &icirc;tha &agrave; la destruction. L's habitants d'la t&egrave;rre d&eacute; tchi les noms n'ont pon 't&eacute; r'gistr&eacute;s d'pis la cri&acirc;tion du monde dans l'livre d&eacute; la vie s'sont &ecirc;b&eacute;zouis quand i' v&egrave;rront la b&ecirc;te par cause qu'ou soulait &ecirc;t', n'est d'aut', et tout coumme veindra. N&eacute; v'ch&icirc;n l'avis pouor comprendre. Les sept t&ecirc;tes sont sept monts sus tchi qu'la femme est assise. Y'a &eacute;tout sept rouais. Ch&icirc;n dg'ieux ont tch&eacute;e, y'en a iun et l'aut' n'est pon acouo v'nu. Quand ch't&icirc;-ch&icirc;n veindra i' d&eacute;vtha rester pouor ra&icirc;que un br&icirc;n. La b&ecirc;te tchi soulait &ecirc;t', et tchi n'est d'aut' est un huitchi&egrave;me rouai. Il appartcheint &egrave;s sept et &icirc;tha &agrave; la destruction. Les dgi&ecirc;x c&ocirc;nes qu&eacute; tu'as veu sont dgi&ecirc;x rouais tchi n'ont pon acouo r'chu un rouoyaume, mais pouor eune heuthe &egrave;rch&eacute;vthont d'l'autorit&eacute; coumme des rouais au ras d'la b&ecirc;te. Il' ont un propos et b&acirc;dront lus pouver et autorit&eacute; &agrave; la b&ecirc;te. I' f'thont la dg&egrave;rre contre l'Angn&eacute;, mais l'Angn&eacute; &eacute;tha l'au-d'ssus sus ieux par cause qu'il est l'Seigneu des seigneurs et l'Rouai des rouais, et acant&eacute; li y'&eacute;tha ses &ecirc;lus, ses choua&icirc;sis et ses fid&egrave;les.&quot;<p>

&Eacute;pis l&eacute; m'sagi m'dit, &quot;L's ieaux qu'tu'as veu, o&ugrave;'est qu'la souiche est assise ch'est des peupl'yes, des fliotchets d'monde, des n&acirc;tions et des langues. La b&ecirc;te et les dgi&ecirc;x c&ocirc;nes qu&eacute; tu'as veu d&eacute;test&eacute;thont la souiche. I' la ruinn'nont et la d&ecirc;frip'thont; i' mang'geont sa chai et la br&ucirc;l'lont atout du feu. Ch'est en tchi l'Bou&ocirc;n Dgieu a m&icirc;ns dans lus tchoeurs pouor qu'il' adg&egrave;vent san propos e accordant d'livrer &agrave; la b&ecirc;te lus autorit&eacute; rouoyale, entr&eacute;ch&icirc;n qu'les patholes du Bou&ocirc;n Dgieu saient accomplyies. La femme qu&eacute; tu'as veu est la grande ville tchi gouv&egrave;rne les rouais d'la t&egrave;rre.<p>



<P>&nbsp;</P>
<P>&nbsp;</P>

<center><font color="#215e21"><h3>Chapitre 22, v&egrave;rsets 1-2</h3></font></center>

Et j'vis eune rivi&eacute;the d&eacute; l'ieau d'la vie, cliaithe coumme un v&egrave;rre, tchi r'sourdait du tr&ocirc;ne d&eacute; Dgieu et d'l'Angn&eacute; au mitan du c'm&icirc;n. Et d'chu bord d'la rivi&eacute;the et d'l'aut' y'avait l'arbre d'la vie tchi portait douze manni&eacute;thes d&eacute; frits, donnant un frit par mais, et les fielles d&eacute; l'arbre donnent la vie &egrave;s n&acirc;tions.<p>

<P>&nbsp;</P>
<P>&nbsp;</P>

<center><font color="#215e21"><h3>Chapitre 22, v&egrave;rset 12</h3></font></center>
 &Ecirc;v'ch&icirc;n j'sis d'&egrave;rv&eacute;n&icirc;n d&ecirc;li&ecirc;ment, en apportant ma r&ecirc;compense &agrave; seule f&icirc;n &egrave;rpayi &agrave; ch&acirc;tchun san travas. <br/>

<P>&nbsp;</P>
<P>&nbsp;</P>


<center><font color="#215e21"><h3>Chapitre 22, v&egrave;rsets 13-14 </h3></font></center>

J'sis l'A et l'Z, l&eacute; c'menchement et la f&icirc;n. Qu'les cheins d&eacute; tchi les robes sont lav&eacute;es saient b&eacute;nis &agrave; seule f&icirc;n qu'il' aient drouait &agrave; l'arbre d'la vie, et pi&ecirc;ssent entrer par les portes dans la ville.<p>


&nbsp;<p>
<FONT SIZE=2>
<I>Viyiz &eacute;tout:</I><p>
<UL>
<li><a href="biblye.html">La Bibl'ye</a><p>
<li><a href="biblye_hasard.html">Des v&egrave;rsets d'la Bibl'ye en J&egrave;rriais au h&acirc;sard</a><P>

<li><a href="revelation7.html">La R&eacute;v&eacute;l&acirc;tion, Chapitre 7</a><p>
<li><a href="revelation12.html">La R&eacute;v&eacute;l&acirc;tion, Chapitre 12</a><p>
<li><a href="rev21.html">La R&eacute;v&eacute;l&acirc;tion chap&icirc;tre 21 (tchiques v&egrave;rsets)</a><p>
<li><a href="revelation21.html">La R&eacute;v&eacute;l&acirc;tion, chapitre 21, v&egrave;rsets 1-7</a><p>
<li><a href="revelation21b.html">La R&eacute;v&eacute;l&acirc;tion, chapitre 21, v&egrave;rsets 1-7</a> - eune aut' v&egrave;rsion<p>
</UL>
</FONT>
&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>

</BODY>
</HTML>
