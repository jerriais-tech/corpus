<HTML>

<!-- Mirrored from members.societe-jersiaise.org/geraint/jerriais/partage.html by HTTrack Website Copier/3.x [XR&CO'2014], Tue, 15 Jul 2025 14:01:37 GMT -->
<HEAD>
<TITLE>L&eacute; Partage</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

<center><font color="#215e21"><h2>L&eacute; Partage</h2></font></center><p>

<br/>
<b>Charact&eacute;thes.</b><br/>
<br/>
<br/>
</div><div align="left">Samuel Pompesufflye.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;John Germain.<br/>
Laiesse Pompesufflye, san fr&eacute;the.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Buesnel Amy.<br/>
Melie Pompesufflye, lus soeur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Amelia Perchard.<br/>
Charlotte Pompesufflye, la ferme &agrave; Laiesse.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mabel Le Seelleur.<br/>
Mon. Nicolas Le Fin&acirc;lyi, un homme d'affaithes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Garnet Perchard.<br/>
<br/>
</div><div align="center"><b>Sc&egrave;ne </b><br/>
</div><div align="left"><i>L&eacute; parleux siez Laiesse Pompesufflye, d&eacute;vant la preunmi&eacute; dg&egrave;rre. Charlotte est &agrave; finit d&eacute; dr&eacute;chi l'apartement quand Laiesse entre.</i><br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Laiesse crait tu qu&eacute; tout est bein, j'veurs dithe l'apartement, ieux qui s'en veinnent &agrave; ch't arlev&eacute;e?<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Man doue oui, pourtchi qu'tu-&egrave;s &agrave; t'badrer la t&ecirc;te pour rein dutout! Nou dithait qu'ch'est la rouoyaut&eacute; qui s'en veint &agrave; la plia&icirc;che d&eacute; man fr&eacute;the et ma soeur!<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'sis pas g&ecirc;n&eacute;e d&eacute; Sam et Melie, ch'est Moussieu Le Fin&acirc;lyi, j&eacute; n'soummes pas &agrave; l'habitude d'aves des hoummes d'affaithes &agrave; v'n&icirc;n ich&icirc;n.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est qu'un houmme coumme un autre.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est pas chounna qu&eacute; j'veurs dithe, tu sais bein tch'est qu'touos ches Messieux l&agrave; d&eacute; d'dans la Rue des Trais Pigeons sont, tu n'as qu'&agrave; vaie la manni&eacute;the qu'i' sont habillyis, pour saver qu'i' n'ont qu'du bouan et du b&eacute; siez ieux.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;J't'en prie Charlotte laisse chounna et va t'changi; tu-&egrave;s capabl'ye d&eacute; n'&ecirc;tre pas pr&ecirc;te quand i' s'en vont arriver.<br/>
<br/>
Char &nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais j'sis changie! Man doue d'la vie, si tu pensais qu&eacute; j&eacute; n'sis pas changie, tch'est qu'un houmme d'affaithes s'en va penser! J'sis s&ecirc;use qu'i' s'en va m'prendre pour eune femme d&eacute; journ&eacute;e ou la lav'thesse, tu t'en vas vaie.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Pas du tout! Ch'est qu'tu-&egrave;s tr&egrave;jous si bein minse que la maintchi de temps j&eacute; n'sais pas si tu-&egrave;s changie ou pas.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu-&egrave;s tr&egrave;jous raide bouan &agrave; trouver d's extchuses, t&eacute;. Mais pourtchi qui fallait faithe Moussieu Le Fin&acirc;lyi v'n&icirc;n ich&icirc;n du tout, j&eacute; n'sais pas! Ous &eacute;thaites tout aussi bein peut aller &agrave; s'n office pour l&eacute; partage.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma fingre non! Coumme ex&eacute;tchuteur du testament &agrave; m'n onclye Th&egrave;oplile i' veint d'&ecirc;tre &agrave; joui d&eacute; tout pour un an. Il est bein au mains qu'i' d&ecirc;bourse tchiqu'uns des chents ou m&ecirc;me p't&ecirc;tre milles louis d'&icirc;nt&eacute;thet, qu'il &agrave; ieu dans l'ann&eacute;e, &agrave; s'trouver ich&icirc;n.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Milles louis! Ch'est coumme un r&ecirc;ve, et d'penser qu&eacute; j'allons en aver un tcher!<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais pense au Sam li, pas mathi&eacute; ni rein, et i' s'en va en aver pus qu'nous.<br/>
<br/>
Char &nbsp;&nbsp;&nbsp;&nbsp;&nbsp;&nbsp;&nbsp;&nbsp;Enf&icirc;n si j'l&eacute; frottons du bouan bord, i' nos en laiss'sa p't&ecirc;tre quand i' mou&ocirc;rra.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu as d'l'&egrave;sp&eacute;thance valet! J&eacute; n'l'ai janmais counnu malade pour un jour, bah, &agrave; l'vaie j'dithais qu'il est bouan pour un autre quarante ans. Et pis la Melie l&eacute; sou&ocirc;gne coumme un poulet, i' n'l'oubl&icirc;tha pas quand l'temps veindra.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Par chance qu&eacute; Sam n'&icirc;thait pas l&icirc; laissi rein! Y'i qu'est folle d&eacute; c&acirc;ts, ou' s'sait bein capabl'ye &agrave; san tou' d&eacute; laissi san bein &agrave; eune &icirc;nstitution &agrave; c&acirc;ts, y'&agrave; bein assez d'm&acirc;le c&acirc;ts &agrave; mirou&ocirc;ser par ich&icirc;n l&eacute; long des ni&eacute;es, sans qu'y'ai des sou d'laissis pour les encou&ocirc;thagi accouo pus!<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Melie n&eacute; s'sai pas si b&ecirc;te. J'n'ai janmais peut comprendre pour tchi qu'ou' n'pouvez pas vos arrangi les deux.<br/>
<br/>
Char &nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est qui pou&ocirc;rai s'arrangi auvec eune manni&eacute;the d&eacute; s&eacute;cr&egrave;che coumme l'yi! Oulle es si agrav&eacute;e qu'ou copp'thait un liard en quatre s'ou pou&ocirc;rrait.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Nou-s-entend eune vouaix dans l'all&eacute;e).</i><br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Sh---sh---la v'l&agrave;! J&eacute; n'sais pas coumment qu'chutte r&ecirc;union ich&icirc;n s'en va finit, mais ch'est d'la c'menchi paisibl'yement tr&egrave;jous.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte &agrave; la porte).</i><br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'soummes ich&icirc;n d'dans Melie, entre par ich&icirc;n.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Melie entre).</i><br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bonjour Laiesse.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bonjour.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais o&ugrave;'est qu'est Sam?<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Samuel s'en veint, mais coumme &agrave; l'habitude i' n'tait pas pr&ecirc;ssit, d&eacute; m&ecirc;me j'm&eacute; sis env'nue l'avant.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pour eune minute j'ai pens&eacute; qu&eacute; p't&ecirc;tre qu'il 'tait malade.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Samuel malade! Oh man doue nouffait, j'sou&ocirc;gne trop bein d'li pour chounna! Et t&eacute; Laiesse, &egrave;s-tu erfait d&eacute; t'n ou&ocirc;thio, et d'tes rhoumatisses et d'tan ma dans l'dos?<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui mercie les affaithes ervont un mio mus, mais j&eacute; n'sais pas ravi qu&eacute; j'm'en vais aver eune sou&eacute;e d'fraid, j'ai eune piqu'thie dans la gorge anniet.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein tu sais bein tchi faithe, r&ocirc;tis un ou&ocirc;gnion dans la braise, met l&eacute; dans eune cauche et amathe tout a len'tou d'ta gorge, i' n'y&agrave; rein d'pus souv&eacute;rain!<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu n'f'thais pas mal d'&ecirc;prouver tan r'mi&egrave;de sus ta vielle catte, oulle 'tait &agrave; &ecirc;t&egrave;rnouer partout quand j'ta&icirc;mes siez vous D&icirc;nmanche! Si Laiesse &agrave; du fraid ch'est s&ecirc;ux qu'ch'est d'l'yi qu'i' l'&agrave; happ&eacute;.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah la pou&ocirc;rre Jeanneton, chutte pou&ocirc;rre chi&eacute;the, oulle est morte.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'l&agrave; n'm'&ecirc;tonne pas, autant d'fourc&eacute;es d'c&acirc;ts coumme oulle &agrave; ieu j'sis ravie qu'ou n'avait pas crev&eacute; longtemps d'vant.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;En v'l&agrave; assez Charlotte, tu f'thas mus d'aller vaie, car j'crai qu'j'ai oui tchiqu'uns dans l'all&eacute;e.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte s'en va &agrave; la porte).</i><br/>
<br/>
Char &nbsp;&nbsp;&nbsp;&nbsp;&nbsp;&nbsp;&nbsp;&nbsp;J'crai bein quand nou-s-&agrave; pas d'houmme qui faut bein aver tchique autre &icirc;nt&eacute;thet, mais des c&acirc;ts! Seignieur d&egrave; Gr&acirc;ce! Enf&icirc;n, ch&acirc;tchun &agrave; san go&ucirc;t.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte s'en va).</i><br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vraiment Laiesse, Charlotte n'amende pas &agrave; vieillyi.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bah n'faut pas y prendre d'avis, ch'est justement sa mani&eacute;the d&eacute; dithe chein qu'ou pense.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu crais qu'ch'est eune ange ta Charlotte, bieau qu'ou' t&eacute; toupinne coumme ou' veurt, tu d&eacute;v'thais mettre tan pid bas tchique fais et pas tr&egrave;jous dithe Amen au but d&eacute; ses pri&eacute;thes.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ethais tu valu mus qu'l'yi si tu t&eacute; s'sais mathi&eacute;e? J't'en prie halle ta shawle et met t&eacute; &agrave; t'n aise &agrave; la plia&icirc;che d'&ecirc;tre pertchie sus l'bord d&eacute; la tchaise coumme eune poule sus un jutchas. Tu n'f'thas pas d'ma au cou&ocirc;ssin &agrave; t'appier contre.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Sam entre auvec Charlotte).</i><br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, eh bein, eh bein, ch'est anniet l'jour don.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the d'gia.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Charlotte m&eacute; dit qu&eacute; l'houmme d'affaithes n'est pas accouo arriv&eacute;.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dounne-m&eacute; ta shawle Melie, j'm'en vais la mettre dans l'all&eacute;e.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mercie.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte s'en va).</i><br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'soummes en grande tenue anniet, y'&agrave; longtemps qu&eacute; j&eacute; n'tais pas v'nu ich&icirc;n d'dans. Ches tchaises ich&icirc;n sont comfortablyes valet; i' n'm&eacute; sembl'ye pas qu&eacute; j'les si veues d'vant.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Charlotte les acattit &agrave; la vendue siez Moussieu d'la Grange. I' n'y&agrave; pas d'doute qu'ou' fit un bardg&icirc;n.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Humph!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est qu'tu as dit Melie?<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Un bardg&icirc;n! Pas si chein qui m'fut dit qu'oulle en avait pay&eacute; est vrai.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Enf&icirc;n ch'est pas d'tes affaithes, ni les sieinnes &agrave; personne d'autre n'tout.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte entre).</i><br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'tais justement &agrave; dithe Charlotte, j'soummes &agrave; &ecirc;tre &egrave;rchus coumme des m&ecirc;ssieux.<br/>
<br/>
Charlotte &nbsp;&nbsp;&nbsp;&nbsp;&nbsp;&nbsp;&nbsp;&nbsp;Pas du tout, tu n't'attendais pas qu&eacute; j'nos n'alla&icirc;mes vos mettre dans la tchuisine, un jour coumme anniet.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;A peu pr&egrave;s combein d'sou qu'tu crait qu'notre Onclye Th&egrave;ophile d'avait aver pour vivre coumme i' faisait?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah damme j'n'ai pas autchunne id&eacute;e, mais i' d'vait en aver eune sacc&egrave;qu&eacute;tinne pile!<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Samuel tan language, s'i' t'plia&icirc;t!<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Janmais j'n'oubl&icirc;thai les huit jours qu&eacute; j'pass&icirc;mes siez li y'&agrave; tchiques ann&eacute;es.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'ai ergret d&eacute; n'aver pas 't&eacute; auvec vous.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu &eacute;thais 't&eacute; coumme m&eacute;, j't&eacute; garantis qu&eacute; tu &eacute;thais ou'ert les i&egrave;rs! J&eacute; n'sais pas pourtchi qu'ou n'y f&ucirc;tent pas Melie et t&eacute;, i' vos &icirc;nvitit assez d'fais &agrave; y' aller pourtant.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'avais milleurs &agrave; mettre mes sou qu&eacute; d'aller m'balader en Angliet&egrave;rre visiter un vi&egrave;r houmme qu'avait oubli&eacute; d'o&ugrave;'est qu'i' 'tait pr&eacute;v'nu, et voulait s'faithe passer pour un moussieu.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein tu n'sais pas tch'est qu'tu mantchi, chutte belle grand' maison l&agrave;, et les gard&icirc;ns!<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Et les ch'vaux, les trais pus belles pathes qu&eacute; tu peux t'imaginer, ch'tait un vrai portrait quand il en avait eune pathe sus la c&acirc;rosse.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et d'penser qu&eacute; l'houmme d'affaithes &agrave; 'tait &agrave; joui d&eacute; tout chounna pour un an et un jour, ch'est honteux!<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est la louai.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Il &eacute;thait tout aussi bein peut nommer Laiesse ou Sam coumme ex&eacute;tchuteur d&eacute; san testament.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;As tu oui p&acirc;ler du Sieur Le F&icirc;nalyi d&eacute;pis qu'il est &egrave;rvenu d'arrangi toutes les affaithes en Angliet&egrave;rre?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nennin, rein qu'les lettres pour faithe les arrangements pour anniet. J'l&eacute; vis d'un but Samedi pass&eacute; quand j'tais en ville, i' n'avait pas l'air d&eacute; faithe bouanne minne, mais ches hoummes d'affaithes l&agrave; sont tous &ecirc;gales, i' rient rein qu'quand y'&agrave; tchique chose &agrave; gratter.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ecoutez, n&eacute; v'l&agrave; tchiqu'uns, v&eacute;the, ch'est li! Segnieur d&eacute; la vie, il &agrave; eune grand' valise, oulle est p't&ecirc;tre plieinne d&eacute; sou!<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;S'i' t'vait &agrave; j&ecirc;per &agrave; la f'n&ecirc;tre i' s'en va craithe qu&eacute; j'soummes un tas d'sauvages! Va ouvri la porte don.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui, oui, oh ch'est t'i' excitant tout d'm&ecirc;me!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte s'en va).</i><br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;On man bouanhoumme, j'allons b&eacute;t&ocirc;t saver coumment qu'nou s'trouve quand nous-s-est riche!<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;P&acirc;le pour t&eacute; m&ecirc;me, n'oublie pas qu&eacute; tout chein qu&eacute; j'm'en vais aver est eune neuvi&egrave;me partie, m&eacute;!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est bein assez pour t&eacute;, tch'est qu'eune femme &agrave; qu'faithe d&eacute; sou!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte et Mon Le Fin&acirc;lyi entrent).</i><br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave; entrez Moussieu, entrez.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bouanjour Moussieu, et beinv'nu.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bouanjour, mercie Mess Pompesufflye.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(I' chaquent d&eacute; main auvec Mons Le Fin&acirc;lyi).</i><br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave; assi&eacute;v'ous Moussieu Le Fin&acirc;lyi, ich&icirc;n &agrave; la tablye s'sa p't&ecirc;tre l&eacute; mus pour vous, sans doute 'ous avez des papi&egrave;rs et 'ous &eacute;thez besion d'la tablye.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the j'ai des papi&egrave;rs, eune m&acirc;sse d&eacute; papi&egrave;rs, chutte tchaise ich&icirc;n f'tha raide bein mercie.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(I' s'assied et d&ecirc;halle des papi&egrave;rs).</i><br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Un raide bieau jour pour la saison, &egrave;s-che'pon Moussieu?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the d&eacute; superbe temps.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;D&eacute; bieau temps d&eacute; bouan prosp&eacute;, en &ecirc;ffet, la sorte d'jour qu&eacute; j'n'oubl&icirc;thons janmais, hein?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah v&eacute;the d'gia, ous avez raison l&agrave; Mess Pompesufflye. A ch't heu, n&eacute; v'ch&icirc;n chein qu'i' m'faut pr&egrave;unmi&eacute;thement.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est un papi qu'&agrave; l'air hardi important qu'ous avez l&agrave; Moussieu.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&eacute; pus important d'tous, Madame.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mad'mouaiselle s'i' vos plia&icirc;t, j&eacute; n'sis pas mathi&eacute;e.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh j'vos d'mande extchuse, mais eune charmante danme coumme vous n'&ecirc;tre pas mathi&eacute;e, &agrave; tchi qu'les hoummes par ich&icirc;n pensent don?<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Moussieu Le Fin&acirc;lyi, j&eacute; n'soummes pas v'nus ich&icirc;n pour distchuter l'histouaithe d&eacute; ma vie, vos plia&icirc;t-i' sou&ocirc;gni d'vos affaithes!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oh oui, oui certainement. A ch't heu, l&eacute; testament, j'f'thai mus d'vos l'li&eacute;the.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'en savons d&ecirc;j&agrave; l'cont'nu, i' n'est pas n&eacute;c&eacute;ssaithe d&eacute; nos l'li&eacute;the anniet.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan, sauvez votre haleine pour nos dithe l'&icirc;mportant Moussieu.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos liu l&eacute; testament quand votre onclye fut mort, et j'voulez vos en donner chan'tchun eune copie, mais ou n'en voula&icirc;tes pas, d&eacute; m&ecirc;me j'm'en vais vos l'li&eacute;the en cas qu'y'&eacute;thait tchique p'tites d&eacute;talles qu'ous avez oubli&eacute;.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais ch'est perdre votre temps ---<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mess. Pompesufflye, j'allons aver l'affaithe en ordre, &agrave;-ch't'heu, s'i' vos plia&icirc;t!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(I' c'menche &agrave; li&eacute;the l'testament).</i><br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; soussign&eacute;, Th&egrave;ophile Samuel Pompesufflye, natif d&eacute; la paroisse d&eacute; St. Martin en cette Ile d&eacute; Jersey, et demeurant presentement &agrave; La Folie pr&egrave;s d&eacute; Ouaiemue en Angliet&egrave;rre, &eacute;tant gr&acirc;ce &agrave; Dieu sain d&eacute; corps, esprit, memoire et entendement, mais conciderant l'incertitude ---<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah bah, n'en v'l&agrave; assez, fallait bein qu'i' f&ucirc;sse sain d'&egrave;sprit pour faithe san testament en notre faveur!<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the, li&ecirc;sez justement les buts qui disent chein qu'j'allons aver.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ergardez, passez par d&eacute;ssus tout chounna et c'menchez pus bas.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; nomme, constitue et appointe Mons. Nicolas Le Fin&acirc;lyi, Ecrivain d&eacute; la Cour Rou&ocirc;yale d&eacute; Jersey, executeur d&eacute; ce man testament ---<br/>
<br/>
Melie &nbsp;&nbsp;&nbsp;&nbsp;&nbsp;&nbsp;&nbsp;&nbsp;Sans doute i' paye d'&ecirc;tre Ecrivain quand nou-s-est noummes exetchuteur d&eacute; testaments coumme le siein qu'ous &ecirc;tes &agrave; li&eacute;the.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;A t&acirc;chi d'li&eacute;the ouvoulez dithe, j'en avons pour jusqu'&agrave; m&icirc;nniet si ou continuez &agrave; m'interrompre d'la sorte.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; n'comprends rein &agrave; tout chounne m&eacute;, pourtchi qu'un testament n'peut pas &ecirc;tre &ecirc;crit simplyement?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est l'language d&eacute; la prof&ecirc;ssion Madame.<br/>
<br/>
Char &nbsp;&nbsp;&nbsp;&nbsp;&nbsp;&nbsp;&nbsp;&nbsp;S&eacute;cours d&eacute; gr&acirc;ce, ou' n'voulez pas dithe qu&eacute; ch'est d'm&ecirc;me qu'ou p&acirc;lez quand ou vos rencontrez deux ou trais Ecrivains ensemblyes?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Charlotte &agrave; raison, n'ou n'y comprend ni bouff ni baff &agrave; tout chu l&icirc;ngo l&agrave;! D&icirc;tes nous en bouan j&egrave;rriais justement tch'est qu'est la part &agrave; ch&acirc;n'tchun.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais ch'l&agrave; n'sait pas du tout en ordre, pas du tout.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Fiche d&eacute; l'ordre pour eune fais.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J't&eacute; souotcheins l&agrave; Laiesse! Moussieu Le Fin&acirc;lye, si j&eacute; n'm&eacute; m&ecirc;prends pas j'sis l&eacute; principa &eacute;thitchi, et j'vos ordonne d&eacute; nos dithe en j&egrave;rriais, tout simplyement chein qu&eacute; j'voulons oui!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est bein don, mais chutte pr&ecirc;sse ich&icirc;n n's'en va pas vos rendre deux sou pus riche au vaut but du conte.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est tout bein pour vous, mais n'oubliez pas que j'avons 't&eacute; en suspend pour un an d'temps, et 'ous &ecirc;tes l&agrave; &agrave; barb&eacute;lou&ecirc;ter qu'i' n'y'&agrave; pas d'pr&ecirc;sse, ch'est assez pour faithe un houmme perdre la t&ecirc;te.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' n'y'&agrave; pas qu'faithe d&eacute; vos emporter d'm&ecirc;me Mess. Pompesufflye. Qu&eacute; j'viyons don --- ah justement --- &agrave; man n'veu Samuel Elie Th&egrave;ophile Pompesufflye fis d&eacute; Samuel Fran&ccedil;ois Pompesufflye, eune maintchi d&eacute; tout chein qu&eacute; j'poss&eacute;derai &agrave; ma mort.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah justement, eune maintchi pour m&eacute;!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;A man n'veu Laiesse Matthieu Aaron Pompesufflye, fils d&eacute; Samuel Fran&ccedil;ois Pompesufflye, un tcher d&eacute; ---<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Etes ous s&ecirc;ux qu&eacute; ch'est pas eune m&ecirc;prinse chounna? I' m'sembl'ye qu&eacute; si Sam &agrave; eune maintchi qu&eacute; j'd&eacute;v'thais en aver ieune &egrave;tout.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et pis m&eacute; tch'est qu'j'&eacute;thais, rein j'crai bein!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos asse&ucirc;the qui n'y'&agrave; pas d'm&ecirc;prinse! A ma ni&egrave;che Melie Louisa Victoria Pompesufflye, fille d&eacute; Samuel Fran&ccedil;ois Pompesufflye eune neuvi&egrave;me partie ---<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eune neuvi&egrave;me partie, aussi bein aver rein du tout, et tu as l'audacit&eacute; d'&ecirc;tre &agrave; t'pliaindre t&eacute;, Laiesse!<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Coumme d&eacute; raison, Laiesse &agrave; eune femme et un siez-li &agrave; garder, mais t&eacute;, tu n'as qu't&eacute;-m&ecirc;me, et t'n arm&eacute;e d'c&acirc;ts.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' n'y'&agrave; pas qu'faithe d'&ecirc;tre insolente Charlotte, j'ai tout autant l'drouait ---<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si vos plia&icirc;t! Ou savez bein tch'est qu'est la part &agrave; ch&acirc;n'tchun, mais y'&agrave; des conditions coumme d'habitude.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Qui faut pay&eacute; pour l'ent&egrave;rrement et tout chounna ou voulez dithe?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the, l&eacute; testament l&eacute; met coumme chon-ch&icirc;n, &agrave; la charge de payer mes justes dettes, mes frais funeraires ---<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est bein, ch'est bein, j'vos d&icirc;mes qu&eacute; j'ta&icirc;mes pr&ecirc;ts &agrave; faithe tout chounna, et j'vos encherg&icirc;mes d&eacute; pay&eacute; touos les frais, l'av'ous fait?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein pourtchi &ecirc;tre &agrave; nos laver les ou&ocirc;thelles d&eacute; tout chounna eune deuxi&egrave;me fais?<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Tout est pr&ecirc;t pour l&eacute; partage, don?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Combein qu'j'allons aver chaque don Moussieu, d&icirc;tes nous j'vos en prie!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein, pour vos en dithe la v&eacute;thit&eacute;, pas grand chose.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais absolument! Auvec tout chein qu'il avait!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'peux tout &agrave; fait bein comprendre qu'ous &ecirc;tes &ecirc;tonn&eacute;es Madame.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Etonn&eacute;e! S'ou ditha&icirc;tes ext&acirc;si&eacute;e, ous en appr&eacute;chraites p't&ecirc;tre pus pr&egrave;s. Tch'est qu'est d&eacute;v'nu d&eacute; tout san bein j'voudrais saver?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma fingre v&eacute;the, ou n'l'&eacute;tha&icirc;tes pas parchance &ecirc;mpaut&eacute;, vous!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mess. Pompesufflye ch'est eune &icirc;nsulte qu'ou m'faites! J'ai preuve ich&icirc;n d'dans qu&eacute; j'ai rapport&eacute; en J&egrave;rri tout chein qui restait du bein &agrave; votre oncyle.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais tch'est qu'en &agrave; 'tait d&eacute; tout l'restant?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Hors Madame, tout hors pour pay&eacute; ses dettes.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Etes ous en train d&eacute; nos dithe qu'ous avez 'tait obliegi d&eacute; vandre tout?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;La maison, et les terres!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui, ses car&ocirc;sses et ses ch'vaux, ch'est nobl'yes b&ecirc;tes, tchi dommage!<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et l'meubl'ye?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vendu &eacute;tout, vaiselle, l&icirc;nge, portraits, tout, et accouo i' m'fallait tchiques louis pour fini d'pay&eacute;.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou n'vos attendez pas qu&eacute; j'allons les d&ecirc;bourser nous, car quant &agrave; m&eacute; ---<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan, nan, &agrave; la fin j'vendi ses habits, et j'm'en vais vos dithe qu&eacute; j'n'ai janmais connu un autre houmme auvec tant d'habits coumme li.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Il 'tait tr&egrave;jous diversement bein m&icirc;ns.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'peux bein l'craithe, ch'est d'm&ecirc;me qu'il &agrave; d&ecirc;pens&eacute; ses sou, fallait tout du bouan et du b&eacute; quand i' n'pouvait pas y'afforder.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'l&agrave; n'm&eacute; ravis pas dutout qu'i' d'vait un tas d'sou.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Les contes qu&eacute; j'ai erchu, h&eacute;l&acirc;s, pour toutes sortes d'choses imaginabl'yes! I' n'avait autchunne raison, pensez, il accattait eune douzaine d&eacute; c'm&icirc;nses &agrave; la fais.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Il l's avait p't&ecirc;tre &agrave; miyeu marchi en l's acattant par le gros.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' l's avait &agrave; bouan marchi coumme ou d&icirc;tes, i' n'les payait pas.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tout chon-chin est tout bein, mais ou' nos avez dit qu'ous avez rapport&eacute; tchique chose d'Angliet&egrave;rre, eh bein, tch'est qu'ch'est?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quand toutes les dettes f&ucirc;tent pay&eacute;es, j'trouvi qu'i' m'restait accouo des c'm&icirc;nses.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Des c'm&icirc;nses!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' n'y'avait pas grand' halle pour des c'm&icirc;nses d&eacute; s'gonde main ou viyis.<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Des c'm&icirc;nses!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the mes anmins, dgiex-sept c'm&icirc;nses.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dgiex-sept, man bouanhoumme, y'en &agrave; pour touos les Vautchi&egrave;rs!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Missis. Pompesufflye, vos plia&icirc;t-i' ramasser la valise qu&eacute; j'ai laissi dans l'all&eacute;e, j'pou&ocirc;rrons faithe l&eacute; partage.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Certainement. <i>(Ou s'en va).</i><br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;N&eacute; v'la touos les contes qu&eacute; j'ai pay&eacute;, et touos les r'chus, et un papi auvec tout d&eacute;taillyi d'sus. Ou pouvez vaie pour vous m&ecirc;me qu&eacute; chein qu'j'vos dit est la v&eacute;thit&eacute;. Tout chein qu'ous avez &agrave; partagi est dgiex-sept c'm&icirc;nses.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Des c'm&icirc;nses, pouv'ous m'dithe tch'est qu&eacute; j'm'en vais faithe auvec d'it&eacute;!<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Sam pou&ocirc;rra les mettrent.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Faudra qu'i' l's accatent s'i' les veurts.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sapresti d'm&acirc;tin, j'm'en vais en aver pour l&eacute; restant d'ma vie &agrave; ma part, sans en acatter des tcheinnes!<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte entre auvec la valise).</i><br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vos plia&icirc;t-i' la mettre sus eune tchaise, mercie.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Il ouvre la valise).</i><br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Y'en &agrave; un bouan assortiment, en &ecirc;ffet pour touos les go&ucirc;ts, mais bein seux Mait' Samuel coumme l&eacute; principa &agrave; l&eacute; pr&eacute;unmi chouaix. L&agrave; ergardez.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Man bouanhoumme ch'est d'tchi bouan!<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the d'gia! Laiesse i' s'en vont t'faithe &agrave; t&eacute;, ch'est des dj&ecirc;nes d&eacute; dgiex-huit pousses.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah bein ch'est tr&egrave;jous tchique chose.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pas m&eacute; d'gia, j'mets du seize.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu pou&ocirc;rras les vendre don, j&eacute; n'veurs pas tout chounna &agrave; remplyi les tithettes si tu n'peux pas les mettrent.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(ayant m&icirc;ns toutes les c'm&icirc;nses sus la tablye).</i><br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave; dgiex-sept c'm&icirc;nses, &agrave; ch't heu Mait Samuel, eune maintchi, ch'est huite et d'mie qui vos veint.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ramasse les scisseaux Charlotte, tchi maintchi qu'tu veurt Sam, l&eacute; haut ou l'bas?<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou n'allez pas copper des bouannes c'm&icirc;nses coumme chon-ch&icirc;n.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vous Mait Laiesse, un tcher &egrave;s-che'pon? Ch'l&agrave; veurs dithe chinque et deux tchers, ch'est pas bein facile &agrave; partagi.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et m&eacute; auvec eune neuvi&egrave;me partie, combein qu'ch'l&agrave; m'fait?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eune neuvi&egrave;me partie, et bein laissiz m&eacute; vaie --- ous avez deux c'm&icirc;nses, mais eune neuvi&egrave;me partie d'ieune.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si j'coppons eune d&eacute;mi&eacute; manche hors d'eune c'm&icirc;nse ch'l&agrave; mettra l'affaithe &agrave; peu pr&egrave;s bein pour Melie; et t&eacute; Laiesse?<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Chinq c'm&icirc;nses et deux tchers d'eune autre.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah ch'est bein facile, j'n'avons qu'&agrave; copper tout l'tout souos les bras et qu'tu prenge l&eacute; bas, Charlotte pou&ocirc;rra t'faithe des mouochets d&eacute; d'dans.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Des mouochets, nennin mercie.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch's'rai pitchi d'aller gobiounner d&eacute; tchi bouan d'm&ecirc;me. Es-che qu'i' n'y'&agrave; pas moyen d'les partagi diffaithement? Moussieu Le Fin&acirc;lyi, vous auvec votre education, &egrave;s-che qu'ou n'pouvez pas, penser &agrave; tchique autre mani&eacute;the?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; n'sais pas, extchusez m&eacute; eune minute qu&eacute; j'caltchule l'affaithe.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(I' grivou&ocirc;lle sus du papi).</i><br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu n'as pas qu'faithe d&eacute; c'm&icirc;nses t&eacute; Melie, tu pou&ocirc;rrais si en cas nos dounner ta part, et pis y'&eacute;thait p't&ecirc;tre moyen d'nos arrangi.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'veurs man drouait!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais v&eacute;the Melie, tch'est qu'tu peut faithe auvec d'it&eacute; t&eacute;.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tes fr&eacute;thes ont raison, tu n'as rein &agrave; perdre tu sais.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou perdez vot' peine, j'ai l'drouait &agrave; eune neuvi&egrave;me partie et j'm'en vais l'aver; j'peux tr&egrave;jous faithe des c'm&icirc;nsolles auvec.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mes anm&icirc;ns, j'sais bein coumment qu&eacute; j'pouvons nos y prendre.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah bonheu, d&icirc;tes nous don.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;La seule chose est, qu'i' faut eune autre c'm&icirc;nse.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Eune autre, s&eacute;cours d&eacute; la vie, j'en soummes d&ecirc;j&agrave; &ecirc;mpest&eacute;es!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Auvec eune autre j'pouvons arrangi tout.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; n'm'en vais pas vos en dounner ieune des mieinnes tr&egrave;jous!<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tu dait en aver tchique vielle t&eacute; Laiesse, qu&eacute; j'pou&ocirc;rraimes mettre auvec ches-ch&icirc;n.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et pis tchiqu'uns en &eacute;thont eune vielle dans lus part.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Laiesse pou&ocirc;rra l'aver li, d&eacute;pis qu&eacute; ch's'ra d&ecirc;j&agrave; la sienne.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah ch'est damme pas vrai!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein p't&ecirc;tre qu&eacute; Moussieu Le Fin&acirc;lyi pou&ocirc;rrait nos ac'moder, ous en avez ieune l&agrave; qui n'pathais pas &ecirc;tre en trop mauvaise &ecirc;tat, ou pou&ocirc;rraites si en cas nos l'&ecirc;paingnyi.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vraiement Samuel &agrave; tch'est qu'tu pense!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sav'ous bein Mess. Pompesufflye, s'ou voulez j'sis pr&ecirc;t &agrave; faithe un bardg&icirc;n auvec vous, si vos gens sont d'id&eacute;e &eacute;tout.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui d'gia, tch'est qu'ous en d&icirc;tes?<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;J'veurs bein m&eacute;.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et m&eacute; &eacute;tout.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, preunmi&eacute;thement, ou pouvez aver ma c'm&icirc;nse, mais y'&agrave; eune condition.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave;, j'm'en doutais!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tchi condition qui peut y'aver?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Qu'ous acattez ma c'm&icirc;nse et qu'chein qu'y'&eacute;tha d&eacute; restant eune fais l&eacute; partage fait, &egrave;s'sa pour m&eacute;.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Combein qu'ou voulez pour vot' c'm&icirc;nse d'gia?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Rein qu'eune pi&egrave;che d'&ecirc;tchu, Mait' Samuel, coumme l&eacute; principa &ecirc;tes 'ous pr&ecirc;ts &agrave; m'la pay&eacute;?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;M&agrave; f&eacute; oui, l&agrave; t'nez bouan n&eacute; v'l&aacute; la pi&egrave;che d'&ecirc;tchu.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Y'&agrave; tchique atrappe dans chon-ch&icirc;n, j'n'ai accouo janmais oui p&acirc;ler d'un houmme d'affaithes &agrave; c&egrave;der sa c'm&icirc;nse &agrave; bouan marchi.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'vos garantis qu'ou allez &ecirc;tre tout &agrave; fait satisfaits, coumme chon-ch&icirc;n vos parts s'en vont &ecirc;tre pus grandes qu'i' n'&eacute;thaient 't&eacute;, et m&eacute; j'&eacute;thai chein qui reste.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si nos parties s'en vont &ecirc;tre pus grandes, i' n'rest&eacute;tha pas grand chose pour vous.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Au mains qu&eacute; ch's'rai deux-s-trais chiques. Ma fingre oui ch'est entendu, eh bein mettez votre d'm&icirc;nse auvec les autres.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' n'est pas n&eacute;c&eacute;saithe.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma fingre si un bardg&icirc;n est un bardg&icirc;n, et ch'est anniet l&eacute; partage pas la s'maine tchi veint.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Absolument &agrave; tch'est qu'ou pensez!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais Mess. Pompesufflye, ou'est qu'est votre bouan sens, ch's'rai faithe affront &egrave;s danmes!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah man doue nouffait, il' ont veut un corset d'vant, n'vos g&ecirc;nez pas d'ieux.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'en approuve pas du tout, v&eacute;-t'en Charlotte, j'f'thons mus d'aller dans l'all&eacute;e.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Bah ch'n'est pas la peine, tou&ocirc;nez votre dos y'en &agrave; qu'pour eune s'gonde.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the j'allons vos aidgi, hallez votre bliancher.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais --- mais ---<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;D&ecirc;p&ecirc;ch'ous, j'avons pas tout l'jour.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(I' s'mettent en train d'aidgi &agrave; N.L.F. &agrave; haller sa c'm&icirc;nse).</i><br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; n'voulons pas votre dj&ecirc;ne, ou pouvez la garder.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est pas eune c'm&icirc;nse d&eacute; quatre sou valet, combein qu'ieune coumme chon-ch&icirc;n cou&acirc;te?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tch'est qu'j'y counnais, ma femme acatte mes c'm&icirc;nses. Vite man blianchet, i' n'fait pas sept fais trop caud!<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est bein vous femmes, i' n'y'&agrave; pas rein pour vos faithe peux &agrave; ch't heu.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vraiment j'en ai honte, la manni&eacute;the qu'ous &ecirc;tes &agrave; vos comporter.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah bah, n&eacute; fait pas tant d'embarras, ch'est pour tan bein &eacute;tout.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Venez bouannes gens qu&eacute; j'en finissons. Mait' Samuel, eune maintchi d&eacute; dgiex-huit est neuf, les tchelles neuf c'm&icirc;nses qu'ou voulez?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah j'm'en vais les prendre coumme i' veinnent, i' sont trop p'tites grandes pour m&eacute; sus autchun sens.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bon, l&agrave;, 1 2 3 4 5 6 7 8 9, viy'ous bein ous avez gangnyi eune d'mi&eacute; c'm&icirc;nse.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma f&eacute; v&eacute;the! Tan tou t&eacute; Laiesse.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Un tcher d&eacute; dgiex-huite, pour vous don ch'est six.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'm'en vais en prendre six pour t&eacute; Laiesse.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Y'&agrave; accouo la part &agrave; Madame don; eune neuvi&egrave;me partie d&eacute; dgiex-huite vos en dounne deux, et ch'l&agrave; m'fait grand plia&icirc;si d&eacute; vos les pr&eacute;s&eacute;nter. <br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Humph, eune belle happe!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;L&agrave; &ecirc;tes ous satisfaits?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Oui d'gia, ou savaites bein tch'est qu'ou 'ta&icirc;tes &agrave; faithe quand ou nos avez vendu votre c'm&icirc;nse.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Ma fingre v&eacute;the, chounna &agrave; arrangi l'affaithe justement bein.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah mais dans ma prof&ecirc;ssion faut saver coumment s'y prendre ou viyis.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;I' n'y'&agrave; pas d'doute.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;S'i' vos plia&icirc;t m'extchuser, j'm'en vais ramasser mes papi&egrave;rs; j'ai accouo du travas &agrave; m'attendre &agrave; man bureau.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;S'ou voulez attendre j'm'en vais faithe eune tasse d&eacute; th&eacute;e.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Du th&eacute;e, nennin mercie n'vos d&ecirc;rangez pas pour m&eacute;.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Est-che t&eacute; qu'&agrave; la c'm&icirc;nse &agrave; Moussieu Le Fin&acirc;lyi, Melie?<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; n'crai pas, pourtchi?<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'tais &agrave; penser qu&eacute; s'oulle 'tait grande assez pour m&eacute;, qu&eacute; j'pou&ocirc;rrais faithe eune &ecirc;change. Ch'est t&eacute; qui l'&agrave; don Laiesse?<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nouffait.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(s&eacute; tou&ocirc;nant d'bord, vait N.L.F. en train d&eacute; couler sa c'm&icirc;nse)</i>. Heh! Tch'est qu'ou criyis qu'ous &ecirc;tes en faisant?<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;A couler ma c'm&icirc;nse, ou n'vos attendez pas qu&eacute; j'm'en vais m'en r'aller en ville &agrave; la maintchi v&ecirc;tu?<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ou n'pouvez pas faithe d'it&eacute;, ou nos appartchein! Tch'est qu'en &agrave; ieune d&eacute; mains?<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;1 2 3 4 5 6 j&eacute; l's ai toutes m&eacute;.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et j'ai mes deux.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Mais coumment qu'chounna s'fait? J'en ai neuf!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Justement ous avez tous votre part, m&ecirc;me si ch'tait &agrave; l&agrave; un p'tit pus qu'votre part.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J'savons bein chounna, mais ch'est pas l&agrave; l'affaithe, j'ai pay&eacute; pour chutte c'm&icirc;nse l&agrave;!<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et en m&ecirc;me temps ou vos &ecirc;tes accord&eacute;s qu&eacute; j'&egrave;thais chein qui restethait aupr&egrave;s l&eacute; partage, es-che'pon?<br/>
<br/>
Laiesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;V&eacute;the d'accord.<br/>
<br/>
N.L.F.&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein 9 et 2 font 11 et 6 font 17, i' reste eune c'm&icirc;nse, la mieinne coumme i' s'adounne et j'sis &agrave; la couler pour m'en r'aller, ch'est l&agrave; tout ch'qu'en est. Eh bein ch'a 'tait un plia&icirc;si d&eacute; vos aver aidgi &agrave; ch't arl&eacute;v&eacute;e. A b&eacute;t&ocirc;t, et si janmais ous avez besion d'affaithes d'arrangies, ou savez bein iou m'trouver. A b&eacute;t&ocirc;t.<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(I' s'en va suivi par Charlotte).</i><br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Eh bein l&eacute; v'l&agrave; hors, mais j&eacute; n'sis pas sue aller l'cherchi pour sou&ocirc;gnyi d'mes affaithes. Ergardez coumment qu'i' nos &agrave; enfistoll&eacute;s &agrave; ch't arl&eacute;v&eacute;e.<br/>
<br/>
Melie&nbsp;&nbsp;&nbsp;&nbsp;&nbsp;&nbsp;&nbsp;&nbsp;J&eacute; n'l&eacute; vait pas d'm&ecirc;me m&eacute;, j'sis bein satisfaite, ch'est facile &agrave; vaie qu'auvec dgiex-sept c'm&icirc;nse ---<br/>
<br/>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<i>(Charlotte entre).</i><br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;J't'en prie en gr&acirc;ce, n'ercemenche pas toute chutte alib&eacute;e l&agrave;, j'en ai la t&ecirc;te &ecirc;louaisie.<br/>
<br/>
Char&nbsp;&nbsp;&nbsp;&nbsp;&nbsp;&nbsp;&nbsp;&nbsp;Et m&eacute; &eacute;tout, et pard&eacute;ssus l'choc d&eacute; trouver qui n'y'avait rein &agrave; nos v'n&icirc;n, ch'est assez pour vos faithe crouaisi la t&ecirc;te. J'm'en vais faithe eune tasse d&eacute; th&eacute;e pour nos ravigotter les &egrave;sprits un mio.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eune tasse d&eacute; th&eacute;e, l&eacute; r'mi&egrave;de es femmes pour touos les maux, chounna n's'en va pas m&eacute; ram'ner ma pi&egrave;che d'&ecirc;tchu.<br/>
<br/>
Laiesse &nbsp;&nbsp;&nbsp;&nbsp;&nbsp;&nbsp;&nbsp;&nbsp;Nan, il &agrave; ieu chette-l&agrave; &agrave; bouan marchi valet.<br/>
<br/>
Sam&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ch'est coumme j'ai tr&egrave;jous dit, ch'est l&agrave; haut qu'i' faut l'aver, et l'siene qui voudra m&ocirc;trer &agrave; touos ches Ecrivains-l&agrave; lus m&ecirc;tchi, eh bein, faudra qu'i' s'leve d&eacute; raide bouan mat&icirc;n!<br/>
<br/>
<br/>
</div><div align="center"><u>LA F&Icirc;N.</u><br/></div>
&nbsp;<p>
<i>Par <a href="perchard.html">A.L.P.</a></i><br/>
&nbsp;<p>

<font size="2">

<I>Viyiz &eacute;tout:</I><p>

<ul>
<li><a href="thiatre.html">L&eacute; thi&acirc;tre</a><p>
<li><a href="gdfpigeons.html">Progr&egrave;s, pigeons et avocats</a><p>
<li><a href="testament.html">Le Testament</a><p>

</ul>
</font>

&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises" title="D'&egrave;rtou &egrave;s Pages J&egrave;rriaises"></a><p>

</BODY>

<!-- Mirrored from members.societe-jersiaise.org/geraint/jerriais/partage.html by HTTrack Website Copier/3.x [XR&CO'2014], Tue, 15 Jul 2025 14:01:37 GMT -->
</HTML>

