<HTML>

<!-- Mirrored from members.societe-jersiaise.org/geraint/jerriais/danmevivi.html by HTTrack Website Copier/3.x [XR&CO'2014], Tue, 15 Jul 2025 13:44:55 GMT -->
<HEAD>
<TITLE>La Danme du Vivi</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>


<center><font color="#215e21"><h2>La damme du Vivi&eacute;</h2>
Histou&eacute;ze du bou&acirc;n vi&egrave;r' temps.<br/></font></center><p>

<br/>
<div align="center">I</div><br/>
<br/>
</div><div align="left">Ya bein chent ans &#8211; &agrave; ch'qu&eacute; j'ai tr&eacute;jous ou&iuml; &#8211; qu'un janne gar&ccedil;on d'nos z-anch&ecirc;tres, tchi n'avait pon d'ao&ucirc;tes choses &agrave; faize pour le moment, p&ecirc;nsi tch'il &icirc;zait dans un certain endrou&egrave;t y p&acirc;ss&eacute; tchique temps pour s&eacute; d's'ennyi&eacute;, et &ecirc;tudi&eacute; &agrave; s&acirc;n la&icirc;zi d'vant s'r&ecirc;mb&egrave;rtyi dans les fr&eacute;gades; car i'fao&ucirc;t que j'vos diche tch'il' 'tait janne offici dans un navize-de-rou&eacute;. Il' avaient fait d'si belle pr&icirc;nses s&ucirc;s l'en'min, &agrave; l&ucirc;s d&egrave;rnyi viage, qu&eacute;, r'arriv&egrave;s en Angli&eacute;t&egrave;rre, n'ou l&ucirc;s ba&icirc;llyi &agrave; tous unne bouanne p&ocirc;uchie et tant d&eacute; s'mainnes d&eacute; vagances. I' s'n'allizent, d&ocirc;n, d&eacute; ch&acirc;tch'un sa c&acirc;rre. Note janne homme, comme un bou&acirc;n f&icirc;s, s'en r'v&icirc;nt en J&egrave;rri r've&icirc;s s&acirc;n papa et sa mamman, tch'il aimait comme l&eacute; s'y'i&egrave;r' d&eacute; sa t&ecirc;te, et iae&ucirc;x tyi n'y-en d'vaient rein &#8211; ou pouv&egrave;z bein l'p&ecirc;ns&eacute; &#8211; et l&ucirc;s seul &ecirc;fant &egrave;ttou &#8230;&#8230;<br/>
<br/>
Eh bein! quand il eu, comme d&eacute; ra&icirc;son, p&acirc;ss&egrave; tchique temps &agrave; la ma&icirc;son d's&acirc;n p&egrave;ze, i' l&icirc; pr&icirc;ns comme je vos l'ai d&ecirc;j&agrave; dit, un &ecirc;vr&eacute;din d'all&eacute; faize un p'tit tou' dans unne ao&ucirc;te partie d'l'&icirc;le, d'vant s'en r-all&eacute; &agrave; bor';<br/>
<br/>
Or, &agrave; tchiques milles d&eacute; la ma&icirc;son d'ses gens, y-avait un fr&eacute;ze de sa m&eacute;ze ty&eacute;tait riche comme un Ju&icirc;s, mais ty&eacute;zait, comme n'ou dit en ses t&egrave;rmes, cop&egrave; un lyar' en quatre; mais s&acirc;n n'veu &eacute;tait tr&eacute;jous l'beinv'nu, dia! car l&eacute; bouanhomme n'avait, comme sa soeu', qu'un seul &ecirc;fant; mais ch'tait unne fille. I' n'en 'tait pas p&ucirc;s content; car il &eacute;zait bein voulu qu'j'&eacute;zait t&egrave; un gar&ccedil;on. I' fa&icirc;zait, d&ocirc;n, tr&eacute;jous bouanne m&icirc;nne &agrave; san n'veu, pour l'atriotyi, pour, quand l'temps s'sait v'nu, en faize s&acirc;n biao&ucirc;-f&icirc;s, si y-avait moyen. I' n'y-avait pon occouo d'pr&ecirc;sse, puisque la fiy&egrave;tte n'avait qu'tc&icirc;nze ans &agrave; painne, et l'gar&ccedil;on vinne-ch&icirc;nq. Y-avait, don, occouo tout piain d'temps. Et p&icirc;s, l'bouanhomme n'voulait pas ou&iuml; p&acirc;sl&eacute; d'maziages entre-av&egrave;r', li tyi s'&eacute;tait mazi&egrave; &acirc; ch&icirc;nquante ans!<br/>
<br/>
Mais i' n'y-avait tout d'ma&icirc;mme rein d'tro chi pour sa fille, tchi fa&icirc;zait &ecirc;l'v&eacute; en d'mou&ecirc;zelle &agrave; la miyieuse &ecirc;cole d&eacute; J&egrave;rri. Il &eacute;zait bein voulu l'envy&eacute; en France; mais i' n'y-avait pas moyen &#8211; la dj&egrave;rre &eacute;tait d&ecirc;cliazi&egrave;e entre la France et l'Angli&eacute;t&egrave;rre et les dae&ucirc;x n&acirc;tions 'taient &agrave; gorge-cop&eacute; &agrave; ch't-&ecirc;poque-l&agrave;.<br/>
<br/>
Anfin, nos v'chin nos v'l&agrave;, note janne homme, opr&egrave;s tch'il eut patyi ses quate k&eacute;m&icirc;nses en ch&icirc;n' balots, s'en fut pour pass&eacute; tchiques s&eacute;mainnes si&egrave;z s'n'onclle, tyi l&eacute; r'chut &agrave; bras-ouv&egrave;rt'. Le bouanhomme &eacute;tait, en &ecirc;ff&egrave;t, bein &ecirc;pizot&egrave; dans sa grand' ma&icirc;son &#8211; ty-&eacute;tait comme un ch&acirc;t&eacute; &#8211; sa fille &egrave;s &ecirc;coles, et s&egrave;lement unne vieille domestique &agrave; l's&egrave;rvi; car il 'tait veuvi' et avait p&egrave;rdu sa famme, sa fille v'nait justement d'prendre ch&icirc;nq ans.<br/>
<br/>
I' fut, d&ocirc;n, pard&icirc;ngue, bein fi d've&icirc;s san n'veu, tyi n'avait pas veu d'p&icirc;s tyi s'n'allit &agrave; bor' des fr&eacute;gades la drainne fe&icirc;s : y-avait au me&icirc;ns quatre ans.<br/>
<br/>
Quand il eut t&egrave; l&agrave; tchiques jour', et opr&egrave;s avait t&egrave; s'proum'n&eacute; dans l'va&icirc;zin&eacute;, d'ove s&eacute; n-onclle; car l&eacute; janne homme n'y-&eacute;tait pon occouo jammais v'nu' dans ch't'endr&egrave;t-l&agrave; &#8211; n'y-avait &agrave; painne qu&eacute; tre&icirc;s ans qu&eacute; s'n'onclle d'meuzait dans chatte ma&icirc;son-l&agrave;, ty-appartenait ao&ucirc;tefe&icirc;s &agrave; un moussieu ty-avait t&egrave; oblligi d&eacute; r'n&ocirc;nchi, et l'onclle, &agrave; tyi i' d'vait unne forte somme d&eacute; rente, s'&eacute;tait fait t'nant.<br/>
<br/>
Or, un jour qu&eacute; nos dae&ucirc;x hommes s&eacute; proum'naient, et erv&eacute;naient &agrave; la ma&icirc;son, i' s'ara&ecirc;tizent endr&egrave;t l'avenue d'la s&eacute;gne&ucirc;zie, tout pr&egrave;s d'l&agrave;, et en admizaient toutes les biao&ucirc;t&egrave;s, quand l'moussieu du mangni, tyi s'proum'nait li-ma&icirc;mme dans ses t&egrave;rres, et &eacute;tait en bouanne ami&ecirc;tyi ove s&acirc;n va&icirc;zin &#8211; car ch't&icirc;nchin votait tr&eacute;jo&ucirc;s comme li dans l's'&ecirc;lections &#8211; s'en v&icirc;nt vite &agrave; iae&ucirc;x et les f&icirc;t entr&eacute; dans sa cache. Quand i' vit chu janne offici &#8211; li t'y-&eacute;tait un anciain cap'tainne d&eacute; fr&eacute;gade &#8211; i' l&icirc; fallit sav&eacute; tch'est qu'il 'tait. Sit&ocirc;t qu&eacute; l'onclle li-eut introduit s&acirc;n n'veu, l'vi&egrave;r moussieu l&ucirc;s f&icirc;t unne m&iacute;nne charmante &agrave; tou&ocirc;s les dae&ucirc;x et l&ucirc;s m&ocirc;tri tou&ocirc;s l's'all&ecirc;ntour' d&eacute; s&acirc;n biao&ucirc; mangni. I' y-avait &agrave; tchique distance d&eacute; l'habit&acirc;tion un sup&egrave;rbe vivi qu&eacute; l'janne homme admizit hardi : i' n'pouait pas c&ecirc;ssi d'l'ergard&eacute;, et l'biao&ucirc; bat&eacute; tyi fiottait pas bein liain du bor'. L'moussieu, &agrave; la fin, s'en app&egrave;rchu, et l&icirc; d&icirc;t :<br/>
<br/>
&#8220;J'v&eacute; bein, m'n'anmin, ty'est qui t'p&acirc;sse l'p&ucirc;s pr&egrave;s du tyeu ichin &#8211; ch'est l'vivi. Tu voudrais bein &ecirc;tre dans chu biao&ucirc; p'tit bat&eacute;-l&agrave;, he&icirc;n? Eh bein, m&acirc;n gar&ccedil;on, vein' librement, quand tu voudras, d&eacute; ni&egrave;t ou d'jeu', &agrave; ao&ucirc;ty'unne heuze, faize un p'tit viage s&ucirc;s l'iao&ucirc; &#8211; j't'en donne la p&egrave;rmission. N&eacute; v'l&agrave; tyi t'ram&eacute;ou&eacute;zeza ta fr&eacute;gade!&#8221; s'f&icirc;t-i', en riant.<br/>
<br/>
Comme ou' pouv&egrave;z bein l'cr&eacute;ze, nos dae&ucirc;x hommes l&eacute; r'm&egrave;rcyisent bein des fe&icirc;s &#8211; l&eacute; janne occouo p&ucirc;s qu'l'ao&ucirc;tre, et d&icirc;t qu&eacute; puisqu&eacute; l&icirc;, l'moussieu, &eacute;tait si bon qu&eacute; d'l&icirc; p&egrave;rm&egrave;ttre, il y veindrait c&egrave;rtainnement tchique-fe&icirc;s d'vant qu's'en rall&eacute; si&egrave;z li. L&agrave;-d'sus l'moussieu l&ucirc;s souhaittit l'b&ocirc;nsou&egrave;r et i' rentrizent ch&acirc;ty-un si&egrave;z iae&ucirc;x.<br/>
<br/>
</div><div align="center">II<br/>
<br/>
</div><div align="left">Ch'tait dans l'&ecirc;t&egrave; et i'fa&icirc;zait ch't'ann&eacute;e-l&agrave; unne chaleur qu&acirc;zi insupportablle &#8211; n'ou n'avait qu&eacute; d'f&ocirc;ndre, ma&icirc;mme &agrave; rein n'faize. Y-avait d&ecirc;j&agrave; unne s&eacute;mainne qu&eacute; note janne homme p&acirc;ssait ses jour' dans s'na&icirc;tre &agrave; &ecirc;tudi&eacute; la navig&acirc;tion. <br/>
<br/>
La seule tri&egrave;ve qu'il avait d'la journ&egrave;e, ch'tait &egrave;s r'pas, et l'sei' i' fallait rest&eacute; ove s&eacute;-n-onclle &agrave; d'v&icirc;s&eacute;. Ch'tait d'ma&icirc;mme tyi p&acirc;ssait s&acirc;n temps. Et la ni&egrave;t, presque pon d'dorm&eacute;zie &#8211; i' fa&icirc;zait si h&ocirc;ribllement cao&ucirc;d! Mais, bistre, dia! au but d'huit jour' i n'put p&ucirc;s y t'nin, et n'savait qu'faize d&eacute; li-ma&icirc;mme; aussin, ch&eacute; n'tait pas bein agriablle d'&ecirc;tre unne grand'partie des ny&icirc;ts sans cliore l'yi et &agrave; rumin&eacute; &agrave; s&acirc;n tout seu', est-che pas? Eh bein! pour en paz&eacute; p&ucirc;s cour', la huityi&egrave;me ni&egrave;t, comme i' s&eacute; d'battait et s'rou&ocirc;llait d'bor' s&ucirc;s bor' dans s&acirc;n ly&egrave;t, unne p&ecirc;ns&egrave;e l&icirc; croua&icirc;zit l'ch&egrave;rv&eacute; comme un &ecirc;par de feu : eh! l'vivi, don! et l'bat&eacute;! Ah! v&eacute;ze, un p'tit tou' s&ucirc;s l'iao&ucirc; vallait m&ucirc;s qu&eacute; d'rest&eacute; l&agrave; &agrave; s'rou&ocirc;l&eacute; comme un pourpa&icirc;s. Sit&ocirc;t p&ecirc;ns&egrave;, sit&ocirc;t fait; dans tyiques minutes, i' r-&eacute;tait dans ses bra&icirc;es, et s&acirc;n bi&acirc;nch&egrave;t. Quand i' fut pr&ecirc;t, il ouvre sa f'n&ecirc;tre et sao&ucirc;te d&eacute;hor'. I' n'en avait pas pour long; car ch'tait &agrave; bas tyi couochait &#8211; j'avais oubli&egrave; d'vos l'dize. Vite, il amousse du c&ocirc;t&egrave; du vivi d'la s&eacute;gne&ucirc;zie. I' n'eut pas d'painne &agrave; trouv&eacute; s&acirc;n k'min; car i' fa&icirc;sait cliai qu&acirc;zi comme jour &#8211; la lunne &eacute;tait presque dans s&acirc;n piain. Arriv&egrave; l&agrave;, i' s'm&icirc;nt bein vite en d'v&eacute; d'am'n&eacute; l'emb&egrave;rc&acirc;tion aupr&egrave;s l'bor'. Note janne matoua&icirc;s &#8211; i' fao&ucirc;t qu'j&eacute; l'diche &#8211; n'avait pas d'fr&egrave;t &egrave;s z-i&egrave;r' &#8211; En d'z'amazant la bosse, i' ch&acirc;nt&ucirc;zait :<br/>
<br/>
</div><div align="center">&#8220;Un beau navire &agrave; la riche car&egrave;ne,<br/>
Allait quitter les plages de Madras.<br/>
Et de sur la rive une jeune Indienne<br/>
A sa compagne ainsi parlait tout bas :<br/>
Si tu le vois, dis-lui que je l'adore;<br/>
Rappelle-lui qu'il m'a donn&eacute; sa foi;<br/>
Demande-lui s'il me regrette encore;<br/>
S'il se souvient d'avoir v&eacute;cu pour moi!&#8221;<br/>
<br/>
</div><div align="left">Il &eacute;zait, sans doute, c&ocirc;ntinu&egrave; sa chanson occouo un p'tit; mais en s&eacute; r'd&ecirc;tou&acirc;nnant pour sao&ucirc;te &agrave; bor', ty'est qu'il app&egrave;rcheu, l&agrave;, d'vant li, sinon p't'&ecirc;tre la p&ucirc;s jolie famme ty'il eut jammais veu d'sa vie &#8230;! Mais, aussin, ch'est qu'en &ecirc;ff&egrave;t, oul' 'tait belle, et p&icirc;s belle &#8211; ch'tait comme un jour! &#8230;<br/>
<br/>
Note janne homme en fut si frapp&egrave;, ty'il en d'meuzait l&agrave;, sans pouvait bouogi. Et p&icirc;s, ch'est tyi vos la d&ecirc;vizageait &#8230;<br/>
<br/>
- &#8220;Tu-as la m&icirc;nne bein joyae&ucirc;x, m&acirc;n gar&ccedil;on!&#8221; s'l&icirc; f&icirc;t-alle.<br/>
<br/>
- &#8220;J'y s&icirc;s, aussin, mad'mou&ecirc;zelle! Et j'en ai p&ucirc;s qu'jammais l'suj&egrave;t, quand j'v&eacute; unne si belle damme d&eacute;vant m&eacute;!&#8221; s'l&icirc; r&ecirc;ponnit-i'.<br/>
<br/>
- &#8220;Tu t'n'allais faize unne proum'nade dans l'bat&eacute;, au cliai d'la lunne?&#8221;<br/>
<br/>
- &#8220;Ch'est bein vrai, mad'mou&ecirc;zelle. Vos plia&icirc;t-i' y v'nin ove m&eacute;?&#8221;<br/>
<br/>
- &#8220;Eh! ch'n'est pas d&eacute; r'f&ucirc;s,&#8221; s'f&icirc;t-alle.<br/>
<br/>
L&agrave;-d's&ucirc;s, i' sao&ucirc;te vite dans l'bat&eacute;, l&icirc; donne la main, et les v'l&agrave; b&eacute;t&ocirc;t, lyi ass&icirc;se dans l'dri&eacute;ze du bat&eacute;, li, les dae&ucirc;x z'avizons en pi&egrave;che, et paque! les v'l&agrave; all&eacute; s&ucirc;s l'iao&ucirc;, tou&ocirc;s les dae&ucirc;x joyeur' comme des p&icirc;nchons.<br/>
<br/>
Innutile d'vos rac&ocirc;nt&eacute; chein tyi s'p&acirc;ssi entre iae&ucirc;x &#8211; car i' f&ucirc;drent b&eacute;t&ocirc;t s&ucirc;s un bou&acirc;n pid, comme si s'&eacute;taient connus d'p&icirc;s di&egrave;x z-ans. L&eacute; janne dr&ocirc;le, tout en trava&icirc;llant, n'c&ecirc;ssait d'ergard&eacute; la fille &#8211; oul' 'tait si belle et d'si bouanne humeur, qu&eacute; l'temps s'p&acirc;ssait comme rein. Mais comme n'ou sait tous, y-a un but &agrave; tout, ma&icirc;mme &egrave;s p&ucirc;s grand' pia&icirc;si&egrave;r! Quand la janne fille &#8211; ty'avait l'air d'av&eacute; vingt ou vinne-dae&ucirc;x ans tout-au-p&ucirc;s &#8211; y'avait appazu, i' v'nait d'sonn&eacute; m&icirc;nni&egrave;t &agrave; l'hao&ucirc;louoge du mangni; &agrave;-ch't'heu y-avait d&ecirc;j&agrave; unne bouanne vol&egrave;e qu'unne heuze avait sonn&egrave; et i' d'vait en &ecirc;tre pas liain d'dae&ucirc;x, quand la janne fille, comme toute &ecirc;pae&ucirc;z&egrave;e, d&icirc;t tyi fallait att&egrave;rr&eacute; tout d'un coup; ty'il 'tait grand temps qu'ou s'en r'all&icirc;sse d'l&agrave; o&ugrave;-est qu'oul 'tait v'nue; car ou' n'voulait pas &ecirc;te d&ecirc;cou&egrave;rte.<br/>
<br/>
Quand i' f&ucirc;drent unne fe&icirc;s &agrave; t&egrave;rre et l'bat&eacute; amaz&egrave;, i' s'offrit d'all&eacute; la r'c&ocirc;ndize si&egrave;z lyi, comme tout ao&ucirc;tre &agrave; sa pi&egrave;che &eacute;zait fait, j'p&ecirc;nse; mais ou' n'voulit pas; &#8220;car,&#8221; s'l&icirc; f&icirc;t-alle, &#8220;j'n&eacute; d'meuze pas bein lia&icirc;n. Mais t&eacute;, va-t-en vite si&egrave;z t&eacute;, et s'tu veur, erveint d'main la ni&egrave;t, &agrave; la ma&icirc;mme heuze, et j&eacute; r'faizon' unne ao&ucirc;tre it&egrave;lle belle p&eacute;tite proum'nade. Veur-tu?&#8221;<br/>
<br/>
Si voulait? Mais oui, don, i' n&eacute; d'mandait pas m&ucirc;s. Et d'fi&egrave;rt&egrave;, i' s'en fut pour l'embrachi; mais ou' n'l&icirc; p&egrave;rm&icirc;ns pas. L&eacute; r'gardant, i' l&icirc; semblyi, bein dr&ocirc;lement, ou' l&icirc; d&icirc;t occouo unne fe&icirc;s, et ass&egrave;z rup&ecirc;ment &egrave;ttou, d's'en all&eacute; et bein vite; mais d&eacute; n'pas m&acirc;ntyi d&eacute; r'v&eacute;nin comme il' avaient accord&egrave;.<br/>
<br/>
Et l'pou&ocirc;re gar&ccedil;on, un p'tit d&ecirc;cout'n&acirc;nchi, s'en fut; mais d&ecirc;j&agrave; en amour par s&ucirc;s l's-yi&egrave;r'.<br/>
<br/>
Ou' resti l&agrave;, m&acirc;t&egrave;e &agrave; l&eacute; r'gard&eacute; all&eacute; jusqu'&agrave; tyi f&ucirc;sse hor' d&eacute; ve&ucirc;e, et p&icirc;s, &agrave; san tou', ou' dispazu &#8230;<br/>
<br/>
I' sounait dae&ucirc;x heuzes du matin.<br/>
<br/>
Ou' pouv&egrave;z vos fi&eacute; qu'notre gailliar' n'm&acirc;ntchi pas d'y r-all&eacute; l'lond'main la ni&egrave;t. A un quar' d&eacute;vant douze il 'tait l&agrave; et m&egrave;ttait tout pr&ecirc;t. Au son d'douze heuzes, la janne damme fa&icirc;zait s'n'appazicion, et dans ch&icirc;n minutes, i' r-&eacute;taient s&ucirc;s l'iao&ucirc;, dans l'bat&eacute;, et r'navidyaient comme la ni&egrave;t d&eacute; d'vant. Un p'tit d'vant dae&ucirc;x heuzes, i' r'sao&ucirc;taient &agrave; t&egrave;rre et s&eacute; s'pazaient, jusqu'au lond'main la ni&egrave;t.<br/>
<br/>
Il' avaient k'menchi l&ucirc;s agriyablles proum'nades s&ucirc;s l'iao&ucirc;, au cliai d'la lunne, l&eacute; Lundi la ni&egrave;t, et chonna duzit jusqu'au Vendr&eacute;di la ni&egrave;t. Ou' pouv&egrave;z &egrave;ttou p&ecirc;ns&eacute; qu'l'amour en avait ieu sa par! Il' taient &agrave;-ch't'heu aussi pi&eacute;ze l'un comme l'ao&ucirc;tre; car si l'gar&ccedil;on aimait la fille, la fille aimait l'gar&ccedil;on, &agrave; t&egrave;l point qu'la fille d&icirc;t au janne homme qu'oul' 'tait bein malhae&ucirc;zae&ucirc;ze : qu&eacute; s&acirc;n p&eacute;ze voulait &agrave; toute forche qu'ou' mazy&icirc;sse un homme qu'ou' n'aimait pas, et qu'oul' aim'zait m&ucirc;s s'ny&eacute; l&agrave;, dans l'vivi, p&ucirc;st&ocirc;t qu&eacute; d&eacute; l'mazi&eacute;. Et ou' s'm&icirc;ns &agrave; pieuz&eacute; &agrave; fraiddes l&egrave;rmes.<br/>
<br/>
Note gar&ccedil;on ty'avait bein tendre et n'pouvait pas souffri d've&icirc;s unne famme pieuz&eacute; &#8211; surtout ch&egrave;tte-l&agrave;, puisty'i' l'aimait comme un fo d&ecirc;j&agrave;, l&icirc; d&icirc;t ty'il n&eacute; l'p&egrave;rm&egrave;ttrait pas, et tyi f'sait tout pour li-a&icirc;dyi dans s&acirc;n malheur.<br/>
<br/>
- &#8220;Eh bein! s'tu m'aimme comme tu m'l'as dit tant d'feis d&ecirc;j&agrave;, es-tu pr&ecirc;t &agrave; faize chein qu&eacute; j't&eacute; dizai?&#8221; s'l&icirc; f&icirc;t-alle, en l&icirc; riant dans l's-yi&egrave;r'.<br/>
<br/>
- &#8220;Ty-est qui fao&ucirc;t faize pour t&eacute; sao&ucirc;v&eacute;, ma belle?&#8221; s'f&icirc;t-i'.<br/>
<br/>
Ou' l&icirc; r&ecirc;ponnit qu&eacute; si voulait l'av&eacute; pour sa famme, i' fallait s'd&ecirc;p&ecirc;chi d&eacute; s'sao&ucirc;v&eacute; hor' J&egrave;rri tou&ocirc;s les dae&ucirc;x, tandi ty'il en n-tait occouo temps. Veindrait-i' l'lond'main au s&eacute;, &agrave; la ma&icirc;mme heuze, et qu'ou' s'sait pr&ecirc;te pour s&eacute; saouv&eacute; ove li?<br/>
<br/>
I' d&icirc;t qu'oui, tyi s'sait l&agrave; sans manque, et tout joyae&ucirc;x, i' s'en r'fut pour l'embrachi. Mais ou' n'voulit pas l&icirc; p&egrave;rm&egrave;ttre, pas p&ucirc;s qu'l'ao&ucirc;te fe&icirc;s et i' l&icirc; semblyit occouo qu'oul avait ch&acirc;ngi d'la fache. Mais comme tou&ocirc;s les siens tyi s'la&icirc;ssent domin&eacute; par l&ucirc;s p&acirc;ssion pour une famme, il 'tait aveuglle!<br/>
<br/>
Ou' l&icirc; r'fit bouanne m&icirc;nne et i' prom&icirc;ns d&eacute; r'v&eacute;nin l'lond'main. Et i' la tyitti, la joua&icirc;e au tyeu.<br/>
<br/>
Quand i' r'v&icirc;nt &agrave; la ma&icirc;son, 'i s'couochi; mais i' n'dormit pas unne l&egrave;rme &#8211; il avait l'esprit trop otyupp&egrave; &#8211; ch'n'est pas ni-n'tou difficile &agrave; cr&eacute;ze, hein?<br/>
<br/>
</div><div align="center">III<br/>
<br/>
</div><div align="left">Ah s'sa! note janne m&acirc;tin ne p&ecirc;nsait pas qu'n'ou z-avait veu ses allelies et ses v'n&ucirc;es; mais pourtant tyiqu'un l'avait veu &#8211; ch'tait la vieille domestique d&eacute; s'n-onclle.<br/>
<br/>
La prumi&eacute; ni&egrave;t tyi sortit &#8211; l'Lundi, ou' l'avait ou&iuml; ouvri sa f'n&ecirc;tre, et tyuziae&ucirc;se comme toutes l&eacute; z'ao&ucirc;tres, ou' s'&eacute;tait l'v&egrave;e et avait ergard&egrave; par sa f'n&ecirc;tre, &agrave; lyi, et l'avait veu prendre du c&ocirc;t&eacute; qu'n'ou' z'allait au vivi d'la s&eacute;gne&ucirc;zie, &eacute;t ou' s&eacute; d'm&acirc;ndit pour ty'est qui s'n'allait par l&agrave;. Tou&ocirc;s l's'ao&ucirc;tres si&egrave;r', ch'fut la ma&icirc;mme ch&ocirc;se. La bouanne-famme p&ecirc;nsit, &#8220;y-a tyique myst&eacute;ze en allant, ou bein j'n'en d'mande rein,&#8221; et l'Sammedi matin, ou' s'd&eacute;cidit d'y-en p&acirc;sl&eacute;.<br/>
<br/>
Opr&egrave;s d&ecirc;jun&eacute;, quand note janne homme s'fut enfrum&egrave; dans sa chambre, la bouanne famme tapit &agrave; la porte. &#8220;Entr&egrave;z!&#8221; s'f&icirc;t-i'. Chein qu'ou f&icirc;t.<br/>
<br/>
Ou' l'trouvit acout&egrave; s&ucirc;s sa tablle, l&acirc; t&ecirc;te dans sa main, &agrave; s&ocirc;ngi.  &#8220;Ah! ch'est vous, Janneton,&#8221; s'l&icirc; f&icirc;t-i', &#8220;ty'est qu'i' vos plla&icirc;t? Assi&eacute;-vous, et dites-m&eacute;. Ty-est qu'i' y-a?  Est-che m&eacute;-n'onclle tyi s'sait malade, par chance?&#8221;<br/>
<br/>
- &#8220;N&acirc;nnin, n&acirc;nnin!&#8221; s'l&icirc; f&icirc;t-alle, &#8220;ch'n'est pas d'votre onclle qu&eacute; j've&icirc;ns vos p&acirc;sl&eacute;; mais ch'est d'vous&#8221; &#8230;<br/>
<br/>
- &#8220;Bon! d'm&eacute;! Et ty-est qui y-a, don?<br/>
<br/>
- &#8220;Prenn&egrave;z garde, moussieu, prenn&egrave;z garde; ou' z'&ecirc;tes en grand d&acirc;ngi d'voute vie, ou bein j's&icirc;s bein tr&ocirc;mp&egrave;e.&#8221;<br/>
<br/>
L&eacute; janne homme, tyi n'c&ocirc;mprennait pas, l&icirc; d'm&acirc;ndit d's'esplyityi.<br/>
<br/>
&#8220;Eh, bein!&#8221; s'f&icirc;t la bouanne-famme, ou' m'esty&ucirc;ses&egrave;z, si vos plla&icirc;t; mais i' fao&ucirc;t qu&eacute; j'vos av&egrave;rtisse. &#8211; Lundi la ni&egrave;t, j'avais un vi&egrave;r' tyignon d'dent tyi m'emp&ecirc;chait d'dormi, et j'vos ou&iuml; ram&acirc;ss&eacute; dans votre chambre, p&icirc;s ouvri' voute f'n&ecirc;tre et sao&ucirc;t&eacute; d'tor! J'm&eacute; l'vi bein douochement &#8211; car j&eacute; n'savais pas en v&eacute;zit&egrave; ty-est ty'i' y-avait. I' fa&icirc;zait &#8211; ou' l'sav&egrave;z bein &#8211; biao&ucirc; cliai d'lunne, et j'vos vit vos z-n-all&eacute; du c&ocirc;t&egrave; tyi m&egrave;ne au vivi. Ou' f&ucirc;tes p&ucirc;s d'dae&ucirc;x heuzes hor'. &#8211; Ou' z-en av&egrave;z fait autant toutes les ny&icirc;ts chutte s&eacute;mainne : ou' vos z-&ecirc;tes l&eacute;v&egrave; toutes les ny&icirc;ts &agrave; la ma&icirc;mme heuze, ou' z'av&egrave;z tr&eacute;jo&ucirc;s t&egrave; du ma&icirc;mme bor' et &ecirc;tes erv&eacute;nu &agrave; la ma&icirc;mme heuze &#8211; j'vos ai veu. Moussieu, j'vos en prie, prennez bein garde!&#8221;<br/>
<br/>
- &#8220;Esplyity-ous, ma bouanne-famme,&#8221; l'l&icirc; f&icirc;t'i'; &#8220;car j&eacute; n'vos c&ocirc;mprends pas occouo &#8230;&#8221;<br/>
<br/>
- &#8220;Eh bein, moussieu, vos plla&icirc;t-i' m'r&ecirc;pondre &#8211; ch'est au vivi qu'ou' z-all&egrave;z?&#8221;<br/>
<br/>
- &#8220;V&egrave;ze, n'ou va faize unne p'tite tou&acirc;nn&egrave;e dans l'bat&eacute;, puis-ty'i' fait si affrae&ucirc;sement cao&ucirc;d, tyi n-y-a pas moyen d'dormi.&#8221;<br/>
<br/>
- &#8220;Est-ous tout seu' tout l'temps?&#8221;<br/>
<br/>
- &#8220;Ou' z-&ecirc;tes bein tyuziae&ucirc;se tout d'ma&icirc;mme, ma bouanne-famme,&#8221; s'l&icirc; f&icirc;t-i', en rouogissant.<br/>
<br/>
- &#8220;J'v&eacute; bein qu'ou' z-av&egrave;z d'la c&ocirc;mpannyie, et ch'n'est pas la sienne d'un moussieu, mais d'unne belle janne fille habilyie tout en bi&acirc;n. Est-che vrai?&#8221; (I' tressao&ucirc;ti bein hao&ucirc;t en ou&iuml;yant ch'l&agrave;.)<br/>
<br/>
- &#8220;Oui!&#8221; s'f&icirc;t-i', &#8220;ch'est vrai, Janneton. Mais commest qu'ou l'sav&egrave;z? Dites-l&eacute; m&eacute; bein vite!<br/>
<br/>
- &#8220;Chutte belle janne fille, ch'est la &#8220;La damme du Vivi&eacute;!&#8221;. Ah! moussieu, j'vos en prie, n'y r-all&egrave;z pas ou bein ch'est fini qu&eacute; d'vous, o&ugrave; n'en r'veindr&egrave;z pas!&#8221; &#8230;<br/>
<br/>
(Note janne cor', tout en &ecirc;coutant, erfy&egrave;chissait, et k'menchait &agrave; y ve&icirc;s un p'tit p&ucirc;s cliai.)<br/>
<br/>
- &#8220;Eh, bein! c&ocirc;ntinu&egrave;z, ma Janneton; dites-m&eacute; tout,&#8221; s'l&icirc; f&icirc;t-i'.<br/>
<br/>
Janneton, c&ocirc;ntinuant : &#8220;Ch'est comme chonnechin, moussieu. &#8211; Y'a d'vi&egrave;r chent ans, &agrave; ch'qu&eacute; n'ou dit, y-avait un vi&egrave;r moussieu d'tout pr&egrave;s d'ichin, tyi n'avait qu'unne seule &ecirc;fant, la p&ucirc;s belle janne fille qu&eacute; n'ou p&ucirc;sse ve&icirc;s. Eh bein! s&acirc;n p&egrave;ze voulit la mazi&eacute; &agrave; un homme qu'ou n'aimait pas &#8211; il' tait, n'ou dit, p&ucirc;s laid qu&eacute; l'p&eacute;ch&eacute; du Dimmanche &#8211; mais il 'tait riche, et l'p&eacute;ze d&eacute; la jaune fille l&icirc; d'vait, i' paza&icirc;t, un tas d'sou et n'pouvait pas l'p&eacute;yi. Alor' comme n'ou dit, i' l&eacute; t'nait. I' li-offrit d'l&eacute; t'nin tyitte d&eacute; chein tyi l&icirc; d'vait, si voulait l&icirc; ba&icirc;lyi sa fille en maziage. L&eacute; bouanhomme n&eacute; d'm&acirc;ndait pas m&ucirc;s et prom&icirc;ns sa fille. &#8211; I' li-en p&acirc;slit l'lond'main et l&icirc; d&icirc;t ty'i' fallait qu'ou' l'mazy&icirc;sse; mais la janne fille &#8211; ty'avait d'vingt a vinne-dae&ucirc;x ans &#8211; et d'p&ucirc;s, avait unne t&ecirc;te, erf&ucirc;si n&egrave;t d'abor' et la dj&egrave;rre fut d&ecirc;cliaz&egrave;e entre l'p&eacute;ze et la fille. Le barb&acirc;rre li-en f&icirc;t d'toutes les sortes pour la faize molli; mais pour bein longtemps ou' t&icirc;nt bon. Anfin v&icirc;nt l'jour qu&eacute; la pou&ocirc;re &ecirc;fant n'put p&ucirc;s r&ecirc;sist&eacute;. Malade d&eacute; corps et d'esprit, o&ugrave; p&ecirc;nsit qu&eacute; ch'tait innutile d&eacute; c&ocirc;ntinu&eacute; la r&eacute;sistance et ou' d&icirc;t &agrave; s&acirc;n p&eacute;ze d&eacute; faize l&eacute; z-appr&ecirc;ts pour l&eacute; maziage &#8230;<br/>
<br/>
Ch'est l'vi&egrave;r' moussieu et s&acirc;n comp&eacute;ze ty-&eacute;taient fi&egrave;r' d&eacute; l'av&eacute;, criyaient-i', am'n&egrave;e &agrave; l&ucirc;s loua&icirc;s. Y-en eut d'd&ecirc;p&ecirc;ns&egrave; pour les neuches, et un tas d'monde pri&egrave; &#8211; et ch'tait, bein entendu, du grand monde d&eacute; l&ucirc;s rang. N'ou z-eut d'biao&ucirc;x habits et la robe d&eacute; neuches &eacute;tait, n'ou' dit, des p&ucirc;s belles qu&eacute; n'ou z-e&ucirc;sse jammais veu. Et i' d'vait y-av&eacute; un festin manifique &#8230;<br/>
<br/>
Le jour fix&egrave; pour les neuches arriv&egrave;, tout &eacute;tait pr&ecirc;t. Tout l'monde 'tait s&ucirc;s l'pont d'bou&acirc;n matin et n'ou z-attendait mad'mou&ecirc;zelle; mais ou' n&eacute; v'nait pas &#8230;<br/>
<br/>
Anfin, l'p&eacute;ze envyit unne domestique pour l&icirc; dize d&eacute; d'cendre, qu&eacute; l'd&ecirc;jun&eacute; 'tait pr&ecirc;t. Mais la domestique erv&icirc;nt et d&icirc;t qu&eacute; Mad'mou&ecirc;zelle n'tait pas dans sa chambre, et qu'ses hardes d'neuches &eacute;taient hortes &#8230;<br/>
<br/>
Ou' pouv&egrave;z p&ecirc;ns&eacute;, qu'la nouvelle f&icirc;t un div&egrave;r' &ecirc;ff&egrave;t s&ucirc;s tout l'monde d&eacute; la ma&icirc;son. N'ou la ch&egrave;rchit partout, dans la ma&icirc;son &#8211; ou' n-y-&eacute;tait pas; dans l's'offices &#8211; p&egrave;rsonne; dans les gardins &#8211; pas p&ucirc;s. L'heuze appr&eacute;chait pour s&eacute; m&egrave;ttre en route pour l'Igly&icirc;se; mais pas d'janne fille. L'pr&eacute;tendu et pl&ucirc;sieur' z-ao&ucirc;tes p&egrave;rsonnes 'taient arriv&egrave;s &#8211; et n'ou s'm&icirc;nt &agrave; ch&egrave;rchi dans tou&ocirc;s l's'&ecirc;nvizons &#8211; painne p&egrave;rdue!<br/>
<br/>
Anfin, n'ou ou&iuml; des cris du vivi &#8211; n'ou v'nait d'trouv&eacute; iunne des p&acirc;ntouffles d&eacute; la janne fille, pas bein liain du vivi! Et, ch&ocirc;se erm&egrave;rquablle, ch'tait l'galant tyi la trouvi!<br/>
<br/>
I' n'en fallit pas d'ao&ucirc;tres &#8211; n'ou crut qu'la pou&ocirc;re criatuze s'&eacute;tait envy&egrave;e dans l'vivi et s'&eacute;tait a&icirc;nchin m&egrave;faitte. N'ou la&icirc;ssit bein vite cou&ocirc;rre l'iao&ucirc; hor' du vivi pour l'assityi, et, en &ecirc;ff&egrave;t, n'ou trouvit l'cad&acirc;vre d&eacute; la pou&ocirc;re &ecirc;fant dans l'fond, &agrave; tchiques p&icirc;ds du bor'!<br/>
<br/>
<i>Oul' tait morte, et bein morte!</i><br/>
<br/>
Je n'vos en dizai pas p&ucirc;s long l&agrave;-d-s&ucirc;s-n'en v'l&agrave; ass&egrave;z!&#8221; s'l&icirc; f&icirc;t Janneton.<br/>
<br/>
&#8220;Mais,&#8221; s'd&icirc;t-alle, en s&eacute; r'prenant, &#8220;n'ou z-a tr&eacute;jo&ucirc;s dit d'p&icirc;s, qu&eacute; tou&ocirc;s l's'ans, dans chu temps ichin, &agrave; la piainne lunne d'O&ucirc;t &#8211; ch'tait-l&agrave; l'temps qu'ou' s'm&ecirc;f&icirc;t &#8211; n'ou v&eacute; unne janne damme en bi&acirc;n, tyi s'proum&egrave;ne &agrave; l'entou du vivi toutes les ny&icirc;ts pour unne s&eacute;mainne, et qu'ch'est g&acirc;re &egrave;s jannes hommes qu'ou' peut atriotyi dans ses filets &#8211; i' l&ucirc;s arrive tr&eacute;jo&ucirc;s malheur, si n'y p&egrave;rdent pas l&ucirc;s tyulyi. I' y-en a ieu d&eacute;j&agrave; dae&ucirc;x tre&icirc;s tyi l'ont fait, &agrave; ch'qu&eacute; n'ou m'a dit.<br/>
<br/>
(Le janne gar&ccedil;on touannit bi&acirc;n comme unne chity&egrave;tte).<br/>
<br/>
La bouanne-famme tyi s'en ap&egrave;rchu tout d'un coup : &#8220;N'y r'all&egrave;z pas, j'vos en prie, ou bein ou z'&ecirc;tes fini.&#8221; &#8211;<br/>
<br/>
&#8220;Mais, ma Janneton&#8221;, s'f&icirc;t-i' tout tremby&acirc;nt, &#8220;ty-est qu&eacute; j'd&eacute; faize? j'ai prom&icirc;ns d'la r&ecirc;nc&ocirc;ntr&eacute; pour nos sao&ucirc;v&eacute; ensemblle la ni&egrave;t tyi veint.&#8221;<br/>
<br/>
&#8220;I' n'fao&ucirc;t pas y-all&eacute;, ou bein ou' z'&ecirc;tes sae&ucirc;ux d'n'en r'v&eacute;nin pas! J'vos z-en prie, n'y-all&egrave;z pon! J'vos z'en prie &agrave; mains jo&icirc;ntes!&#8221; s'f&icirc;t-alle, en l&egrave;rmant.<br/>
<br/>
I'vit bein qu'oul' avait parfaittement ra&icirc;son &#8211; ty'il 'tait, en &ecirc;ff&egrave;t, en grand d&acirc;ngi; car i' c&ocirc;mprennait tout, &agrave;-ch't'heu, et i' l&icirc; prom&icirc;ns ty'i' n'y r'tou&acirc;nnenait pas, arrive tyi pi&acirc;nte.<br/>
<br/>
Et la bouanne-famme, p&ucirc;s soulagie, s'en r'fut dans sa tchu&icirc;zinne.<br/>
<br/>
</div><div align="center">IV<br/>
<br/>
</div><div align="left">Onze heures arriv&egrave;s, i' tyittis s'n-onclle et s'en fut s'couochi. N'ou sait bein tyi n's'endormit pas en s'm&egrave;ttant au ly&egrave;t. I' p&ecirc;nsait et rap&ecirc;nsait, et s'd&icirc;sait : &#8220;Ch'est fini; quand ou' n'm&eacute; v&egrave;rra pas v'nin, ou' s'n-&icirc;za et j'en s'sai bein a&icirc;se &egrave;ttou. Ah! j'ai t-i' t&egrave; bein happ&egrave;! &#8211;<br/>
<br/>
Et l'temps s'p&acirc;ssi d'ma&icirc;mme &agrave; p&ecirc;ns&eacute; et &agrave; s'p&acirc;sl&eacute;. &#8211; Y-avait d&ecirc;j&agrave; unne bouanne vol&egrave;e qu'unne heuze avait sonn&egrave;, et il allait &agrave; la fin, s'accly&acirc;ss&eacute;, quand tout d'un coup, i' s'r&ecirc;ville &#8211; i' l&icirc; semblle av&eacute; ou&iuml; comme un pas en d'hor'. &#8211; I' s'rappelle &agrave; l'instant ty'il a la&icirc;ssi sa f'n&ecirc;tre ou&egrave;rte, pour donn&eacute; d'l'air dans sa chambre &#8211; i' fa&icirc;zait si cao&ucirc;d!<br/>
<br/>
I' s'assi&egrave;d dans s&acirc;n ly&egrave;t et &ecirc;coute. V&eacute;ze! n'ou veint &agrave; sa f'n&ecirc;tre &#8211; n'ou z-y'est! &#8211; B&eacute;t&ocirc;t i' ouait unne douoche voua&icirc;x d'famme &#8211; unne voua&icirc;x tyi dit : &#8220;Es-tu l&agrave;, m&acirc;n ch&eacute;ri? Pour-tch'est, qu'tu n'es pas v'nu? Vein' &#8211; t'en vite, il est grand temps. &#8211; Tu n'm&eacute; r&ecirc;ponds pas. Tu-&egrave;s l&agrave;, pourtant, j't&eacute; v&eacute; bein, va! &#8211; Tu'dor', p&eacute;-t-&ecirc;tre. &#8211; Eh bein, j'm'en ve&icirc;ns t'r&ecirc;vilyi!&#8221; &#8211; Et dans un clyin-d'yi, n'ou sao&ucirc;tait dans sa chambre, et i' viyait unne famme d&eacute;but au pid d's&acirc;n ly&egrave;t!!!<br/>
<br/>
- &#8220;T'en ve&icirc;ns-tu?&#8221; s'l&icirc; f&icirc;t-alle, en l&icirc; fa&icirc;zant la p&ucirc;s douoche m&icirc;nne.<br/>
<br/>
- &#8220;N&acirc;nnin! N&acirc;nnin!&#8221; s'f&icirc;t'i', &#8220;ou' n'&ecirc;tes qu'un f&acirc;nt&ocirc;me d&eacute; famme. &#8211; Je sai' tout, all-ou&ocirc;s-en!&#8221;<br/>
<br/>
- &#8220;Ah! ou' n'voul&egrave;z pas remplyi la prom&ecirc;sse qu'ou m'av&egrave;z faitte. Je n'savais pas qu'ou' s't&ecirc;tes un l&acirc;che. Occouo unne fe&icirc;s, j'vos d'm&acirc;nde : Vos z-en v'n'ous?&#8221; s'f&icirc;t-alle.<br/>
<br/>
- &#8220;Ch'est ma ruinne qu'ou' voul&egrave;z &#8211; all-ou&ocirc;s-en! Ah! je n'savais pas ty-est qu'ou' s't&ecirc;tes &#8230;! <i>(et l'pou&ocirc;re m&eacute;dian s'coulit sou&oacute;s les couv&egrave;rtuzes, tout &ecirc;ffrit&egrave;; car au cliai d'la lunne, i' vit qu&eacute; tout d'un coup, la fache du f&acirc;nt&ocirc;me &eacute;tait d&eacute;v'nue toute enfly&egrave;e et qu&eacute; l's-yi&egrave;r' l&icirc; sortaient d'la t&ecirc;te. Ah! i' n'en d'm&acirc;ndit pas d'ao&ucirc;tre &#8211; ch'tait bein la cheinne qu'n'ou y-avait dit. La sueu' l&icirc; couozait partout l'cor).</i><br/>
<br/>
- &#8220;Ah! l&acirc;che, poltron!&#8221; s'l&icirc; f&icirc;t-alle, d'unne voua&icirc;x d&eacute; rage, o&ugrave; n'av&egrave;z pas l'couzage d&eacute; v'nin &#8211; ou'm'fao&ucirc;ss&egrave;z vote prom&ecirc;sse. Eh bein! &eacute;cout&egrave;z &#8211; n&eacute; v'chin ma mal&eacute;diction. S'ou' z-&eacute;tiez v'nu, j'&eacute;z&icirc;mmes fait note drainne proum'nade ensemblle dans l'bat&eacute; et sou&ocirc;s l'iao&ucirc; &egrave;ttou! car ou' n'en s'&ecirc;tes pas r'v&eacute;nu! &#8211; ha! ha! ha! Mais, tra&icirc;tre, l&acirc;che, n&eacute; v'chin votre punition : Ou' s's&egrave;z vi d'vant qu'av&eacute; l'&acirc;ge; ou' s's&egrave;z tout accr&acirc;mpi occouo tout janne; mais ou' n'en mou&ocirc;rr&egrave;z pas pour ch'l&agrave;; car ou' vivr&egrave;z d'longues ann&egrave;es d'ma&icirc;mme, mais &agrave; vote tou seu'; car o&ugrave; n'&eacute;z&egrave;z jammais d'famme! o&ugrave; z-&eacute;z&egrave;z bein d's'amouozae&ucirc;ses; mais i' vos tromp'sont, toutes &agrave; la d&egrave;rny&eacute; minute! Ch&eacute; s'sa-l&agrave; vote sor'.&#8221;<br/>
<br/>
<i>En ouiyant ch'l&agrave;, l'pou&ocirc;re gar&ccedil;on fit un cri t&egrave;rriblle et s'&eacute;vannit comme unne chouque sou&ocirc;s ses couv&egrave;rtuzes.</i><br/>
<br/>
Au ma&icirc;mme instant, la porte d'la chambre s'ouvrait comme si n'ou l'avait d&ecirc;f&ocirc;nc&egrave;e, et unne ao&ucirc;te famme entrait dans la chambre &#8211; ch'tait Janneton :-<br/>
<br/>
&#8220;<i>Esprit malin!</i>&#8221; s'f&icirc;t-alle au f&acirc;nt&ocirc;me, all'ou&ocirc;s-z-en d'o&ugrave;-est qu'ou' z-&ecirc;tes venu. All&egrave;z! n'ou n'a pas b&eacute;soin d'vous ichin d'ao&ucirc;tre, &agrave; v&ecirc;ngi l'g&ecirc;nre-humain! &#8220;- En pronon&ccedil;ant les drainnes pazoles, Janneton, avait, &agrave; l&ocirc;ndyeu d'bras fait l'singne ty'i' fallait pour conjuz&eacute; les mao&ucirc;vais esprits, et l'f&acirc;nt&ocirc;me n'en voulit pas d'ao&ucirc;tre &#8211; d'un seul bond, i' sao&ucirc;tit par la f'n&ecirc;tre et dispazu! &#8211; Pour tyiques minutes, Janneton l'ou&iuml;t faize des ha-has! &ecirc;pouvantablles en s'en r-allant du c&ocirc;t&egrave; du vivi.<br/>
<br/>
Unne fe&icirc;s la c&ocirc;te cliaize, la bouanne famme s'otyupit du chein ty'&eacute;tait l&agrave; au ly&egrave;t. Il 'tait raidde, sans conna&icirc;ssance, bi&acirc;n comme un l&icirc;nge. Oul' l&icirc;-en f&icirc;t d'toutes les sortes, et ch&eacute; n'fut qu'dae&ucirc;x heuzes p&ucirc;s tar' qu'ou parv&icirc;nt &agrave; l'faize erv&eacute;nin.<br/>
<br/>
&#8220;Ah! chutte fache! chutte fache!&#8221; se f&icirc;t i', en r'prenant ses sens, &#8220;all-ou&ocirc;s-z-en! all-ou&ocirc;s-z'en! j&eacute; n'veur pas y-all&eacute;! &#8211; All-ou&ocirc;s-z-en, j'vos di&#8221; &#8230;<br/>
<br/>
Janneton l'rassae&ucirc;zit, en l&icirc; d&icirc;sant qu'oul' avait c&ocirc;njuz&egrave; l'f&acirc;nt&ocirc;me, et ty'i' n'avait p&ucirc;s rein &agrave; craindre d&eacute; chutte partie-l&agrave;.<br/>
<br/>
Mais l'pou&ocirc;re laiduze en eu pour eunne s&eacute;mainne dans unne fi&egrave;vre h&ocirc;rriblle &#8211; i' viyait tr&eacute;jo&ucirc;s chutto criatuze d&eacute;vant s&eacute; z'i&egrave;r' &#8211; L'onclle, &agrave; tyi Janneton avait esplylityi la ch&ocirc;se, m&acirc;ntyi d'en affol&eacute; d'painne et d'chagrin, et d'pae&ucirc;x qu'tou&ocirc;s ses pi&acirc;ns n'f&ucirc;ssent fich&ucirc;s, - et il' y f&ucirc;drent &egrave;ttou.<br/>
<br/>
Ou' vos d'm&acirc;nd&egrave;z, sans doute, <i>amis lecteur', </i>si la mal&eacute;diction eut s'n'&ecirc;ff&egrave;t. I' paza&icirc;t erfait, s'en r'fut dans les fr&eacute;gades; mais i' n'y fut pas bein d's'ann&egrave;es; car, comme i' y-avait t&egrave; dit, i' r'v&icirc;nt tout accr&acirc;mpi et tout vi, qou&eacute; ty'i' n'e&ucirc;sse qu'-unne trentainne d'ann&egrave;es. I' v&ecirc;tyu bein longtemps et eut unne d&eacute;mi&eacute;-do&ucirc;zainne d'amouozae&ucirc;ses; mais i' l&icirc; jou&icirc;drent toutes le tou', quand i' v'naient &agrave; sav&eacute; ty'i' n'avait qu'sa p&ecirc;nsion pour vivre &#8211; et i' mouozit vi&egrave;r' gar&ccedil;on. Ou' viy&icirc;z d&ocirc;n bein qu'la mal&eacute;diction pron&ocirc;nc&egrave;e contre li, par &#8220;La damme du Vivi&eacute;,&#8221; eut s'n'accomplyissement.<br/>
<br/>
<i>Un bou&acirc;n Nou&eacute; et unne Bouanne Ann&egrave;e j'vos souh&egrave;tte &agrave; tous.</i><br/>
<br/>
<br/>
<i><a href="charlespicot.html">C. DU MONT.</a><br/>
26 d'N&eacute;v. 1908. <br/></i>

&nbsp;<p>
&nbsp;<p>

<center><font color="#215e21"><h2>La Danme du Vivi</h2>
Histouaithe du bouon vi&egrave;r temps.<br/></font></center><p>


<p><i>V&egrave;rsion mod&egrave;rn&icirc;s&eacute;e gr&eacute;e par Laurie Hue&ucirc;l&icirc;n:</i></p>

Y'a bein chent ans - &agrave; ch'qu&eacute; j'ai tr&eacute;jous oui - qu'un janne gar&ccedil;on d'nos anch&ecirc;tres, tchi n'avait pon d'autres choses &agrave; faithe pour l&eacute; moment, pensit tch'il &icirc;thait dans un c&egrave;rtain endrait y p&acirc;sser tchique temps pour s&eacute; d'senn'yer, et &ecirc;tudier &agrave; san la&icirc;si d'vant remb&egrave;rtchi dans les fr&eacute;gates; car i' faut qu&eacute; j'vos diche tch'il 'tait janne offici dans un navithe d&eacute; rouai. Il' avaient fait d'si belles pr&icirc;nses sus ennem&icirc;n, &agrave; lus d&egrave;rnyi viage, qu&eacute;, rarriv&eacute;s en Angli&eacute;t&egrave;rre, nou lus bailli &agrave; tous eune bouonne poutchie et tant d&eacute; s'maines d&eacute; vacances. I' s'n all&icirc;tent, don, d&eacute; chatchun sa carre. Not' janne homme, comme un bouon fis, s'en r'v&icirc;nt en J&egrave;rri r'vaie san p'p&egrave;e et sa m'm&egrave;e, tch'il aimait comme les i&egrave;rs d&eacute; sa t&ecirc;te, et ieux tchi n'y-en d'vaient rein - ou pouvez bein l'penser - et lus seul &ecirc;fant &eacute;tout ....<br/>
 <br/>
Eh bein, quand il eut, comme d&eacute; raison, p&acirc;ss&eacute; tchique temps &agrave; la ma&icirc;son d'san p&eacute;the, i' l&icirc; pr&icirc;ns comme j'vos l'ai d&ecirc;j&agrave; dit, un vr&eacute;d&icirc;n d'aller faithe un p'tit tou dans eune aut' partie d'l'Ile, d'vant s'en r'aller &agrave; bord. <br/>
<br/>
Or, &agrave; tchiques milles d&eacute; la ma&icirc;son d'ses gens, y'avait un fr&eacute;the d&eacute; sa m&eacute;the tch'&eacute;tait riche comme un juis, mais tch'&eacute;thait, comme nou dit, cop&eacute; un liard en quatre; mais san n'veu 'tait tr&eacute;jous l'beinv'nu, dgia! car l&eacute; bouonhomme n'avait, comme sa soeu, qu'un seul &ecirc;fant; mais ch'tait eune fille. I' n'en 'tait pas pus content; car il &eacute;thait bein voulu qu'j'&eacute;thait 't&eacute; un gar&ccedil;on. I' fa&icirc;thait, don, tr&eacute;jous bouonne minne &agrave; san n'veu, pour l'atriotchi, pour, quand l'temps, s'sait v'nu, en faithe san bieau-fis, si y-avait moyen. I' n'y-avait pon acouo d'pr&ecirc;sse, puisqu&eacute; la filliette n'avait qu'tch&icirc;nze ans &agrave; peine, et l'gar&ccedil;on v&icirc;ngt-ch&icirc;nq. Y'avait,don, acouo tout pliein d'temps. Et pis, l'bouonhomme n'voulait pas oui p&acirc;ler d'mathiages entre avi&egrave;rs, li tchi s'&eacute;tait mathi&eacute; &agrave; ch&icirc;nquante ans! <br/>
<br/>
Mais i' n'y-avait tout d'm&ecirc;me rein d'trop chi pour sa fille, tchi fa&icirc;thait &ecirc;l'ver en d'moua&icirc;selle &agrave; la miyeuthe &ecirc;cole d&eacute; J&egrave;rri. Il &eacute;thait bein voulu l'env'yer en France; mais il n'y-avait pas moyen - la dg&egrave;rre &eacute;tait d&ecirc;cliath&eacute;e entre la France et l'Angli&eacute;t&egrave;rre et les deux n&acirc;tions 'taient &agrave; gorge coper &agrave; ch't &ecirc;poque-l&agrave;.<br/>
<br/>
Enf&icirc;n , nos v'ch&icirc;n nos v'l&agrave;, not' janne homme, aupr&egrave;s tch'il eut patchi ses quat' c'm&icirc;nses en ch&icirc;nq ballots, s'en fut pour p&acirc;sser tchiques s&eacute;maines siez s'n oncl'ye, tchi l&eacute; r'chut &agrave; bras ouv&egrave;rts. L&eacute; bouonhomme &eacute;tait, en &ecirc;ffet, bein &ecirc;pithot&eacute; dans sa grand' ma&icirc;son - tch'&eacute;tait comme un ch&acirc;t&eacute; - sa fille &egrave;s &ecirc;coles, et sellement eune vielle domestique &agrave; l's&egrave;rvi; car il 'tait veuvyi et avait p&egrave;rdu sa femme, sa fille v'nait just&eacute;ment d'prendre ch&icirc;nq ans. <br/>
<br/>
I' fut, don, pard&icirc;ngue, bein fi d'vaie san n'veu, tchi n'avait pas veu d'pis tchi s'n allit &agrave; bord des fr&eacute;gates la dreine fais: y'avait au mains quatre ans. <br/>
<br/>
Quand il eut 't&eacute; l&agrave; tchiques jours, et aupr&egrave;s aver 't&eacute; s'promn'ner dans l'va&icirc;sinn&eacute;, d'auve s'n oncl'ye; car l&eacute; janne homme n'y-&eacute;tait pon acouo janmais v'nu dans ch't endrait-l&agrave; - n'y-avait &agrave; peine qu&eacute; trais ans qu&eacute; s'n oncl'ye d'meuthait dans chutte ma&icirc;son-l&agrave;, tch'appartenait aut'fais &agrave; un moussieu tch'avait 't&eacute; oblyigi d&eacute; r'nonchi, et l'oncl'ye, &agrave; tchi i' d'vait eune forte somme d&eacute; rente, s'&eacute;tait fait t'nant. <br/>
<br/>
Or, un jour qu&eacute; nos deux hommes s&eacute; pronm'naient, et &egrave;rvenaient &agrave; la ma&icirc;son, i' s'arr&ecirc;t&icirc;tent endrait l'avenue d'la Seigne&ucirc;thie, tout pr&egrave;s d'l&agrave;, et en admithaient toutes les bieaut&eacute;s, quand l'moussieu du mangni, tchi s'pronm'nait li-m&ecirc;me dans ses t&egrave;rres, et &eacute;tait en bouonne ami&ecirc;tchi auve san va&icirc;sin - car ch't&icirc;-ch&icirc;n votait tr&eacute;jous comme li dans l's &ecirc;lections - s'en v&icirc;nt vite &agrave; ieux et les fit entrer dans sa cache. Quand il vit chu janne offici - li tch'&eacute;tait un ancien cap'taine d&eacute; fr&eacute;gate - i' l&icirc; fallit saver tch'est qu'il 'tait. Sit&ocirc;t qu&eacute; l'oncl'ye li'eut introduit san n'veu, l'vi&egrave;r moussieu lus fit eune minne charmante &agrave; touos les deux et lus montrit touos l's alentours d&eacute; san bieau mangni. I' y-avait &agrave; tchique distance d&eacute; l'habit&acirc;tion un sup&egrave;rbe vivi qu&eacute; l'janne homme admithit hardi: i' n'pouait pas c&ecirc;ssi d'l'&egrave;rgarder, et l'bieau bat&eacute; tchi fliottait pas bein liain du bord. L'moussieu, &agrave; la f&icirc;n, s'en app&egrave;rchu, et l&icirc; dit: &quot;J'vai bein, m'n anm&icirc;n, tch'est qui t'passe l&eacute; pus pr&egrave;s du tchoeu ich&icirc;n - ch'est l'vivi. Tu voudrais bein &ecirc;tre dans chu bieau p'tit bat&eacute;-l&agrave;, hein? Eh bein, man gar&ccedil;on, veins librement, quand tu voudras, d&eacute; niet ou d'jeu, &agrave; autcheune heuthe, faithe un p'tit viage sus l'ieau - j't'en donne la p&egrave;rmission. N&eacute; v'l&agrave; tchi t'ram&eacute;mouaith'tha d'ta fr&eacute;gate!&quot; s'fit-i', en riant.<br/>
 <br/>
Comme ou pouvez bein l'craithe, nos deux hommes l&eacute; r'm&egrave;rcy&icirc;tent bein des fais - l&eacute; janne acouo pus qu'l'autre, et dit qu&eacute; puisqu&eacute; li, l'moussieu, &eacute;tait si bouon qu&eacute; d'l&icirc; p&egrave;rmettre, il y veindrait c&egrave;rtainement tchiquefais d'vant s'en r'aller siez li. L&agrave;-d'ssus l'moussieu lus souhaitit l'bonsou&egrave;r et i' rentr&icirc;tent ch&acirc;tchun siez ieux.<br/>
 <br/>
<div align="center">II </div><br/>
<br/>
Ch'tait dans l'&ecirc;t&eacute; et i' fa&icirc;thait ch't ann&eacute;e-l&agrave; eune chaleur qu&acirc;si &icirc;nsupportabl'ye - nou n'avait qu&eacute; d'fondre, m&ecirc;me &agrave; rein n'faithe. Y-avait d&ecirc;j&agrave; eune s&eacute;maine qu&eacute; not' janne homme p&acirc;ssait ses jours dans s'n a&icirc;tre &agrave; &ecirc;tudier la navig&acirc;tion. La seule tri&egrave;ve qu'il avait d'la journ&eacute;e, ch'tait &egrave;s r'pas, et l's&eacute; i' fallait rester auve s'n oncl'ye &agrave; d'viser. Ch'tait d'm&ecirc;me tchi p&acirc;ssait san temps. Et la niet, presque pon d'dorm&eacute;thie - i' faithait si h&ocirc;rribli&eacute;ment caud ! Mais, bistre, dgia! au but d'huit jours i' n'put pus y t'n&icirc;n, et n'savait qu'faithe d&eacute; li-m&ecirc;me; auss&icirc;n, ch&eacute; n'tait pas bein agriabl'ye d'&ecirc;tre eune grand'partie des nyits sans cliore l'yi et &agrave; reunminner &agrave; san tout seu, est-che pon? Eh bein! pour en pather pus court, la huiti&egrave;me niet, comme i' s&eacute; d'battait et s'rou&ocirc;llait d'bord sus bord dans san liet, eune pens&eacute;e l&icirc; croua&icirc;sit l'ch&egrave;rv&eacute; comme un &ecirc;part d&eacute; feu: Eh! l'vivi, don! et l'bat&eacute;! Ah! v&eacute;the, un p'tit tou sus l'ieau vallait mus qu&eacute; d'rester l&agrave; &agrave; s'rou&ocirc;ler comme un pourpais. Sit&ocirc;t pens&eacute;, sit&ocirc;t fait; dans tchiques minnutes, i' r'&eacute;tait dans ses braies et san blianchet. Quand i' fut pr&ecirc;t, il ouvre sa f'n&ecirc;tre et saute d&eacute;hors. I' n'en avait pas pour long; car ch'tait &agrave; bas tchi couochait j'avais oubli&eacute; d'vos l'dithe. Vite, il amousse du c&ocirc;t&eacute; du vivi d'la Seigne&ucirc;thie. I' n'eut pas d'peine &agrave; trouver san c'm&icirc;n; car i' fa&icirc;thait cliai qu&acirc;si comme jour - la leune &eacute;tait presque dans san plein. Arriv&eacute; l&agrave;, i' s'm&icirc;nt bein vite en d'ver d'emmener l'bat&eacute; aupr&egrave;s l'bord. Not' janne matouais - i' faut qu'j&eacute; l'diche - n'avait pas d'fraid &egrave;s i&egrave;rs. En d'samathant la bosse, i' chant&ucirc;thait: <br/>
<br/>
<i>&quot;Un beau navire, &agrave; la riche car&egrave;ne, <br/>
Allait quitter les plages de Madras. <br/>
Et de sur la rive une jeune Indienne <br/>
A sa compagne ainsi parlait tout bas: <br/>
Si tu le vois, dis-lui que je l'adore; <br/>
Rappelle-lui qu'il m'a donn&eacute; sa foi; <br/>
Demande-lui s'il me regrette encore; <br/>
S'il se souvient d'avoir v&eacute;cu pour moi!&quot; <br/>
</i><br/>
Il &eacute;thait, sans doute, continnu&eacute; sa chanson acouo un p'tit; mais en s&eacute; r'd&ecirc;tou&ocirc;nnant pour sauter &agrave; bord, tch'est qu'il ap&egrave;rcheut, l&agrave;, d'vant li, sinon p't-&ecirc;tre la pus jolie femme tch'il eut janmais veu d'sa vie.....! Mais, auss&icirc;n, ch'est qu'en &ecirc;ffet, oulle 'tait belle, et pis belle - ch'tait comme un jour!....<br/>
 <br/>
Not' janne homme en fut si frapp&eacute;, tch'il en d'meuthit l&agrave;, sans pouver bouogi. &quot;Tu'as la minne bein jouaiyeux, man gar&ccedil;on!&quot; s'l&icirc; fit-alle. &quot;J'y sis, auss&icirc;n, mad'moua&icirc;selle! Et j'en ai pus qu'janmais l'sujet, quand j'vai eune si belle danme d&eacute;vant m&eacute;!&quot; s'l&icirc; r&ecirc;ponnit-i'. &quot;Tu t'n allais faithe eune pronm'nade dans l'bat&eacute;, au cliai d'la leune?&quot; &quot;Ch'est bein vrai mad'moua&icirc;selle. Vos plia&icirc;t-i' v'n&icirc;n auve m&eacute;?&quot; &quot;Eh! ch'n'est pas d&eacute; r'fus&quot;, s'fit-alle. L&agrave;-d'ssus, i' saute vite dans l'bat&eacute;, l&icirc; donne la main, et les v'l&agrave; b&eacute;t&ocirc;t, lyi assise dans l'dri&eacute;the du bat&eacute;, li, les deux avithons en pliaiche, et paque! les v'l&agrave; aller sus l'ieau, touos les deux jouaiyeux comme des p&icirc;nchons.<br/>
 <br/>
Innutile d'vos raconter chein tchi s'p&acirc;ssit entre ieux - car i' f&ucirc;drent b&eacute;t&ocirc;t sus un bouon pid, comme si s'&eacute;taient connus d'pis dgiex ans. L&eacute; janne dr&ocirc;le, tout en travaillant, n'c&ecirc;ssait d'&egrave;rgarder la fille - oulle 'tait si belle et d'si bouonne heunmeur, qu&eacute; l'temps s'p&acirc;ssait comme rein. Mais comme nou sait tous, y'a un but &agrave; tout, m&ecirc;me &egrave;s pus grands plia&icirc;si&egrave;rs! Quand la janne fille - tch'avait l'air d'aver v&icirc;ngt ou v&icirc;ngt-deux ans tout au pus - li'avait appathu, i' v'nait d'sonner m&icirc;nniet &agrave; l'h&ocirc;louoge du mangni; &agrave; ch't heu y'avait d&ecirc;j&agrave; eune bouonne vol&eacute;e qu'eune heuthe avait sonn&eacute; et i' d'vait en &ecirc;tre pas liain d'deux, quand la janne fille, comme toute &eacute;pe&ucirc;th&eacute;e, dit tchi fallait att&egrave;rrer tout d'un coup; tch'il 'tait grand temps qu'ou s'en r'all&icirc;sse d'l&agrave; o&ugrave;'est qu'oulle 'tait v'nue; car ou n'voulait pas &ecirc;t' d&ecirc;couv&egrave;rte.<br/>
 <br/>
Quand i' f&ucirc;drent eune fais &agrave; t&egrave;rre et l'bat&eacute; amath&eacute;, i' s'offrit d'aller la r'condithe siez lyi, comme tout autre &agrave; sa pliaiche &eacute;thait fait, j'pense; mais ou n'voulit pas; &quot;car&quot;, s'l&icirc; fit-alle, &quot;j'n&eacute; d'meuthe pas bein liain. Mais t&eacute;, va-t-en vite siez t&eacute;, et s'tu veurs, &egrave;rveint d'main la niet, &agrave; la m&ecirc;me heuthe, et j&eacute; r'f&eacute;thons eune autre itelle belle p&eacute;tite pronm'nade. Veurs-tu?&quot; <br/>
<br/>
Si voulait? Mais oui, don, i' n&eacute; d'mandait pas mus. Et d'fi&egrave;rt&eacute; i' s'en fut pour l'embraichi; mais ou n'l&icirc; p&egrave;rm&icirc;ns pas. L&eacute; r'gardant, i' l&icirc; sembl'yit, bein dr&ocirc;lement, ou l&icirc; dit acouo eune fais, et assez rup&ecirc;ment &eacute;tout, d's'en aller et bein vite; mais d&eacute; n'pas mantchi d&eacute; r'v&eacute;n&icirc;n comme il' avaient arrangi.<br/>
 <br/>
Et l'pou&ocirc;rre gar&ccedil;on, un p'tit d&ecirc;cont'nanchi, s'en fut; mais d&ecirc;j&agrave; en amour par sus l's i&egrave;rs. Ou restit l&agrave;, m&acirc;t&eacute;e &agrave; l&eacute; r'garder aller jusqu'&agrave; tchi f&ucirc;sse hors d&eacute; veue, et pis, &agrave; san tou, ou dispathu.<br/>
<br/>
I' sonnait deux heuthes du mat&icirc;n. <br/>
<br/>
Ou pouvez vos fier qu'not' gaillard n'mantchit pas d'y r'aller l'lendemain la niet. A un quart d&eacute;vant douze il 'tait l&agrave; et mettait tout pr&ecirc;t. Au son d'douze heuthes, la janne danme fa&icirc;thait s'n appathition, et dans ch&icirc;nq minnutes, i' r'&eacute;taient sus l'ieau, dans l'bat&eacute;, et r'navidgaient comme la niet d&eacute; d'vant. Un p'tit d'vant deux heuthes, i' r'sautaient &agrave; t&egrave;rre et s&eacute; s'pathaient, jusqu'au lendemain la niet. <br/>
<br/>
Il' avaient c'menchi lus agriabl'yes pronm'nades sus l'ieau au cliai d'la leune, l&eacute; Lundi la niet, et chenna duthit jusqu'au Vendr&eacute;di la niet.<br/>
<br/>
Ou pouvez &eacute;tout penser qu'l'amour en avait ieu sa part! Il' 'taient &agrave; ch't heu aussi pi&eacute;the l'un comme l'autre; car si l'gar&ccedil;on aimait la fille, la fille aimait l'gar&ccedil;on, &agrave; tel point qu'la fille dit au janne homme qu'oulle 'tait bein malheutheuse: qu&eacute; san p&eacute;the voulait &agrave; toute forche qu'ou mathy&icirc;sse un homme qu'ou n'aimait pas, et qu'oulle aimthait mus s'n'yer l&agrave;, dans l'vivi, pust&ocirc;t qu&eacute; d&eacute; l'mathier. Et ou s'm&icirc;ns &agrave; plieuther &agrave; fraides l&egrave;rmes. <br/>
<br/>
Not' gar&ccedil;on tch'avait l'tchoeu bein tendre et n'pouvait pas souffri d'vaie eune femme plieuther - surtout chette-l&agrave;, puisqu'i' l'aimait comme un fo d&ecirc;j&agrave;, l&icirc; dit tch'il n&eacute; l'p&egrave;rmettrait pas, et tchi f'sait tout pour li'a&icirc;dgi dans san malheur.<br/>
<br/>
&quot;Eh bein! s'tu m'aime comme tu m'l'as dit tant d'fais d&ecirc;j&agrave;, es-tu pr&ecirc;t &agrave; faithe chein qu&eacute; j't&eacute; dithai ?&quot; s'l&icirc; fit-alle, en l&icirc; riant dans l's i&egrave;rs. &quot;Tch'est qui faut faithe pour t&eacute; sauver, ma belle?&quot; s'fit-i'. Ou l&icirc; r&ecirc;ponnit qu&eacute; si voulait l'aver pour sa femme, i' fallait s'd&ecirc;p&ecirc;chi d&eacute; s'sauver hors J&egrave;rri touos les deux, tandi tchi'il en-tait acouo temps. Veindrait-i' l'lendemain au s&eacute;, &agrave; la m&ecirc;me heuthe, et qu'ou s'sait pr&ecirc;te pour s&eacute; sauver auve l&icirc;?<br/>
 <br/>
I' dit qu'oui, tchi s'sait l&agrave; sans manque, et tout jouaiyeux, i' s'en r'fut pour l'embraichi. Mais ou n'voulit pas l&icirc; p&egrave;rmettre, pas pus qu'l'aut' fais et i' l&icirc; sembl'yit acouo qu'oulle avait changi d'la fache. Mais comme touos les siens tchi s'laissent dominner par lus p&acirc;ssion pour eune femme, il 'tait aveugl'ye!<br/>
 <br/>
Ou l&icirc; r'fit bouonne minne et i' prom&icirc;ns d&eacute; r'v&eacute;n&icirc;n l'lendemain. Et i' la tchittit, la jouaie au tchoeu. Quand i' r'v&icirc;nt &agrave; la maison, i' s'couochi; mais i' n'dormit pas eune l&egrave;rme - il avait l'esprit trop otchup&eacute; - ch'n'est pas ni n'tout difficile &agrave; craithe, hein?<br/>
 <br/>
<div align="center">III</div> <br/>
<br/>
Ah-&ccedil;a! not' janne m&acirc;t&icirc;n n&eacute; pensait pas qu'nou-s-avait veu ses all'lies et ses v'nues; mais pourtant tchiqu'un l'avait veu - ch'tait la vielle domestique d&eacute; s'n oncl'ye.<br/>
 <br/>
La preunmi&eacute; niet tchi sortit - l'Lundi, ou l'avait oui ouvri sa f'n&ecirc;tre, et tchuthieuthe comme toutes les autres ou s'&eacute;tait l'v&eacute;e et avait r'gardait par sa f'n&ecirc;tre, &agrave; lyi, et l'avait veu prendre du c&ocirc;t&eacute; qu'nou-s-allait au vivi d'la Seigne&ucirc;thie, et ou s&eacute; d'mandit pour tch'est qu'i' s'n allait par l&agrave;. Touos l's autres si&egrave;rs, ch'fut la m&ecirc;me chose. La bouonnefemme pensit, &quot;y'a tchique myst&eacute;the en allant, ou bein j'n'en d'mande rein,&quot; et l'Sanm'di matin, ou s'd&eacute;cidit d'y-en p&acirc;ler. <br/>
<br/>
Aupr&egrave;s d&ecirc;jeuner, quand not' janne homme s'fut enfreunm&eacute; dans sa chambre, la bouonnefemme tapit &agrave; la porte. - &quot;Entrez!&quot; s'fit-i'. - Chein qu'ou fit.<br/>
 <br/>
Ou' l'trouvit accout&eacute; sus sa tabl'ye, la t&ecirc;te dans sa main, &agrave; songi. &quot;Ah! ch'est vous Janneton.&quot; s'l&icirc; fit-i', &quot;tch'est qu'il vos plia&icirc;t? Assi&eacute;v'-ous, et dites-m&eacute;. Tch'est qu'i'y'a? Est-che m'n oncl'ye tchi s'sait malade par chance?&quot; &quot;N&acirc;nn&icirc;n, n&acirc;nn&icirc;n!&quot; s'l&icirc; fit-alle, &quot;ch'n'est pas d'vot' oncl'ye qu&eacute; j'veins vos p&acirc;ler; mais ch'est d'vous&quot; .... &quot;Bon! d'm&eacute;! Et tch'est qu'i' y'a, don? &quot;Prannez garde, moussieu, prannez garde; ous &ecirc;tes en grand dangi d'vot' vie, ou bein j'sis bein tromp&eacute;e.&quot; L&eacute; janne homme, tchi n'comprannait pas, l&icirc; d'mandit d's'explyitchi. <br/>
<br/>
&quot;Eh bein!&quot; s'fit la bouonnefemme, &quot;ou m'extch&ucirc;s'sez , si vos plia&icirc;t; mais i' faut qu&eacute; j'vos av&egrave;rtisse. Lundi la niet j'avais un vi&egrave;r tch&icirc;ngnon d'dent tchi m'emp&ecirc;chait d'dormi, et j'vos oui ram&acirc;sser vot' chambre, pis ouvri vot' f'n&ecirc;tre et sauter d'hors! J'm&eacute; l'vi bein douochement - car j&eacute; n'savais pas en v&eacute;thit&eacute; tch'est tch'i' y'avait. I fa&icirc;sait - ou l'savez bein - bieau cliai d'leune, et j'vos vis vos en aller du c&ocirc;t&eacute; tchi m&egrave;ne au vivi. Ou f&ucirc;tes pus d'deux heuthes hors. Ous en avez fait autant toutes les nyits chutte s&eacute;maine: ou vos &ecirc;tes lev&eacute; toutes les nyits &agrave; la m&ecirc;me heuthe, ous avez tr&eacute;jous t&eacute; du m&ecirc;me bord et ous &ecirc;tes &egrave;rvenu &agrave; la m&ecirc;me heuthe - j'vos ai veu. Moussieu, j'vos en prie, prannez bein garde!&quot;<br/>
 <br/>
&quot;Explyitch'-ous, ma bouonnefemme&quot;, s'l&icirc; fit-i'; &quot;car j&eacute; n'vos comprends pas acouo .... &quot; &quot;Eh bein , moussieu, vos plia&icirc;t-i' m'r&ecirc;pondre - ch'est au vivi qu'ous allez?&quot; &quot;V&eacute;the, nou va faithe eune p'tite tou&ocirc;nn&eacute;e dans l'bat&eacute;, p&icirc;squ'i' fait si &acirc;ffreusement caud, tch'i' n'y'a pas moyen d'dormi.&quot; &quot;Etes-ous tout seu tout l'temps?&quot;<br/>
 <br/>
&quot;Ous &ecirc;tes bein tchuthieuse tout d'm&ecirc;me, ma bouonnefemme&quot;, s'l&icirc; fit-i', en rouogissant. &quot;J'vai bein qu'ous avez d'la compangnie, et ch'n'est pas la sienne d'un moussieu, mais d'eune belle janne fille habilyie tout en blianc. Est-che vrai?&quot; (I' tr&eacute;ssautit bein haut en ouiyant ch'l&agrave;.)<br/>
 <br/>
&quot;Oui!&quot; s'fit-i', &quot;ch'est vrai, Janneton. Mais comment qu'ou l'savez? Dites l&eacute; m&eacute; bein vite!&quot;<br/>
 <br/>
&quot;Chutte belle janne fille, ch'est la &quot;La Danme du Vivi!&quot; Ah! Moussieu, j'vos en prie, n'y rallez pas, ou bein ch'est finni qu&eacute; d'vous, ou n'en r'veindrez pas!&quot;.... (Not' janne corps, tout en &ecirc;coutant, &egrave;rfli&eacute;chissait, et c'menchait &agrave; y vaie un p'tit pus cliai.) &quot;Eh bein! continnuez, ma Janneton; dites-m&eacute; tout,&quot; s'l&icirc; fit-i'.<br/>
 <br/>
Janneton, continnuant: &quot;Ch'est comme chennech&icirc;n, moussieu. - Y'a d'vi&egrave;rs chent ans, &agrave; ch'qu&eacute; nou dit, y'avait un vi&egrave;r moussieu d'tout pr&egrave;s d'ich&icirc;n, tchi n'avait qu'eune seule &ecirc;fant, la pus belle janne fille qu&eacute; nou p&ucirc;sse vaie. Eh bein! san p&eacute;the voulit la mathier &agrave; un homme qu'ou n'aimait pas - il 'tait, nou dit, pus laid qu&eacute; l'p&eacute;ch&eacute; du D&icirc;nmanche - mais il 'tait riche, et l'p&eacute;the d&eacute; la janne fille l&icirc; d'vait, i' patha&icirc;t, un tas d'sou et n'pouvait pas l'payi. Alors, comme nou dit, i' l&eacute; t'nait. I' li'offrit d'l&eacute; t'n&icirc;n tchitte d&eacute; chein tchi l&icirc; d'vait, si voulait l&icirc; bailli sa fille en mathiage. L&eacute; bouonhomme n&eacute; d'mandait pas mus et prom&icirc;ns sa fille. I' li'en p&acirc;lit l'lendemain et l&icirc; dit tchi fallait qu'ou l'mathyisse; mais la janne fille - tch'avait d'v&icirc;ngt &agrave; v&icirc;ngt-deux ans - et d'pus, avait eune t&ecirc;te, &egrave;rfusit net d'abord et la dg&egrave;rre fut d&ecirc;cliath&eacute;e entre l'p&eacute;the et la fille. L&eacute; barbare li'en fit d'toutes les sortes pour la faithe molli, mais pour bein longtemps ou t&icirc;nt bouon. Enf&icirc;n v&icirc;nt l'jour qu&eacute; la pou&ocirc;rre &ecirc;fant n'put pus r&ecirc;sister. Malade d&eacute; corps et d'esprit, ou pensit qu&eacute; ch'tait innutile d&eacute; continnuer la r&ecirc;sistance et ou dit &agrave; san p&eacute;the d&eacute; faithe les appr&ecirc;ts pour l&eacute; mathiage.......<br/>
<br/>
Ch'est l'vi&egrave;r moussieu et san comp&eacute;the tch'&eacute;taient fi&egrave;rs d&eacute; l'aver, criyaient-i', emm'n&eacute;e &agrave; lus louais. Y'en eut d'd&ecirc;penser pour les neuches, et un tas d'monde pri&eacute; - et ch'tait, bein entendu, du grand monde d&eacute; lus rang. Nou-s-eut d'bieaux habits et la robe d&eacute; neuches &eacute;tait, nou dit, des pus belles qu&eacute; nou-s-e&ucirc;sse janmais veu. Et i' d'vait y'aver un fest&icirc;n mangnifique ..... <br/>
<br/>
L&eacute; jour fix&eacute; pour les neuches arriv&eacute;, tout 'tait pr&ecirc;t. Tout l'monde 'tait sus l'pont d'bou&ocirc;n mat&icirc;n et nou-s-attendait Mad'moua&icirc;selle; mais ou n&eacute; v'nait pas..... <br/>
<br/>
Enf&icirc;n, l'p&eacute;the env'yit eune domestique pour l&icirc; dithe d&eacute; d'scendre qu&eacute; l'd&ecirc;jeunner 'tait pr&ecirc;t. Mais la domestique &egrave;rv&icirc;nt et dit qu&eacute; Mad'moua&icirc;selle n'tait pas dans sa chambre, et qu'ses hardes d'neuche &eacute;taient hortes.....<br/>
<br/>
Ou pouvez penser, qu'la nouvelle fit un div&egrave;rs &ecirc;ffet sus tout l'monde d&eacute; la ma&icirc;son. Nou la ch&egrave;rchit partout dans la ma&icirc;son - ou n'y-&eacute;tait pas; dans l's offices - p&egrave;rsonne; dans les gard&icirc;ns - pas pus. L'heuthe appr&eacute;chait pour s'mettre en route pour l'&eacute;gly&icirc;se; mais pas d'janne fille. L'pr&eacute;tendu et plusieurs autres p&egrave;rsonnes 'taient arriv&eacute;s - et nou s'm&icirc;ns &agrave; ch&egrave;rchi dans touos l's envithons - peine p&egrave;rdue! <br/>
<br/>
Enf&icirc;n, nou oui des cris du c&ocirc;t&eacute; du vivi - nou v'nait d'trouver iun des pantouf'lyes d&eacute; la janne fille, pas bein liain du vivi! Et, chose &egrave;rm&egrave;rquabl'ye, ch'tait l'galant tchi l'trouvi!<br/>
 <br/>
I' n'en fallit pas d'autres - nou crut qu'la pou&ocirc;rre criatuthe s'&eacute;tait env'y&eacute;e dans l'vivi et s'&eacute;tait a&icirc;nch&icirc;n m&ecirc;faite. Nou la&icirc;ssit bein vite cou&ocirc;rre l'ieau hors du vivi pour l'as'tchi, et, en &ecirc;ffet, nou trouvit l'cad&acirc;vre d&eacute; la pou&ocirc;rre &ecirc;fant dans l'fond, &agrave; tchiques pids du bord!<br/>
 <br/>
Oulle 'tait morte, et bein morte! <br/>
<br/>
J&eacute; n'vos en dithai pas pus long l&agrave;-d'ssus - n'en v'l&agrave; assez!&quot; s'l&icirc; fit Janneton. &quot;Mais&quot;, s'dit-alle, en s&eacute; r'prannant, &quot;nou-s-a tr&eacute;jous dit d'pis, qu&eacute; touos l's ans, dans chu temps ich&icirc;n, &agrave; la plieine leune d'ao&ucirc;t, - ch'tait l&agrave; l'temps qu'ou s'm&ecirc;fit - nou vai eune janne danme en blianc, tchi s'prom&egrave;ne &agrave; l'entou du vivi toutes les nyits pour eune s&eacute;maine, et qu'ch'est gare &egrave;s jannes hommes qu'ou peut attriotchi dans ses filets - i' lus arrive tr&eacute;jous malheur, si n'y p&egrave;rdent pas lus tchulyi. I' y'en a ieu d&ecirc;j&agrave; deux'trais tchi l'ont fait, &agrave; ch'qu&eacute; nou m'a dit. (L&eacute; janne gar&ccedil;on tou&ocirc;nnit blianc comme eune chitchette).<br/>
 <br/>
La bouonnefemme tchi s'en app&egrave;rchu tout d'un coup: &quot;N'y r'allez pas, j'vos en prie, ou bein ous &ecirc;tes finni.&quot; -<br/>
 <br/>
&quot;Mais, ma Janneton&quot;, s'fit-i' tout trembliant, &quot;tch'est qu&eacute; j'dais faithe? J'ai prom&icirc;ns d'la rencontrer pour nos sauver ensembl'ye la niet tchi veint.&quot;<br/>
 <br/>
&quot;I' n'faut pas y-aller, ou bein ous-&ecirc;tes seux d'n'en r'v&eacute;n&icirc;n pas! J'vos en prie, n'y-allez pon! J'vos en prie &agrave; mains jointes!&quot; s'fit-alle, en l&egrave;rmant.<br/>
 <br/>
I' vit bein qu'oulle avait parfaitement ra&icirc;son - tch'il 'tait, en &ecirc;ffet, en grand dangi; car i' comprannait tout &agrave; ch't heu, et i' l&icirc; prom&icirc;ns tch'i' n'y r'tou&ocirc;nn'nait pas, arrive tchi pliante. Et la bouonnefemme, pus soulagie, s'en r'fut dans sa tchu&icirc;sinne.<br/>
 <br/>
<div align="center">IV </div><br/>
<br/>
Onze heuthes arriv&eacute;es, i' tchittit s'n oncl'ye et s'en fut s'couochi. Nou sait bein tchi n's'endormi pas en s'mettant au liet. I' pensait et r'pensait, et s'd&icirc;sait: &quot;Ch'est finni; quand ou n'm&eacute; v&egrave;rra pas v'n&icirc;n, ou s'en &icirc;tha et j'en s'sai bein aise &eacute;tout. Ah! j'ai t-i' 'tait bein happ&eacute;! .... <br/>
<br/>
Et l'temps s'p&acirc;ssit d'm&ecirc;me &agrave; penser et &agrave; s'p&acirc;ler. Y'avait d&ecirc;j&agrave; eune bouonne vol&eacute;e qu'eune heuthe avait sonn&eacute;, et il allait &agrave; la f&icirc;n, s'accli&acirc;sser, quand tout d'un coup, i' s'r&ecirc;vil'ye - i' l&icirc; sembl'ye aver oui comme un pas en d'hors. I' s'rappelle &agrave; l'&icirc;nstant tch'il a la&icirc;ssi sa f'n&ecirc;tre ou&egrave;rte, pour donner d'l'air dans sa chambre - i' fa&icirc;sait si caud!<br/>
 <br/>
I' s'assied dans san liet et &ecirc;coute. V&eacute;the! nou veint &agrave; sa f'n&ecirc;tre - nou-s'y'est! - B&eacute;t&ocirc;t i' ouait eune douoche vouaix d'femme - eune vouaix tchi dit: &quot;Es-tu l&agrave;, man ch&eacute;ri? Pourtch'est qu'tu n'est pas v'nu? Vein-t'en vite, il est grand temps. Tu n'm&eacute; r&ecirc;ponds pas. Tu'&egrave;s l&agrave;, pourtant, j't&eacute; vai bein, va! Tu dors, p't-&ecirc;tre. - Eh bein, j'm'en veins t'r&ecirc;vilyi!&quot; - Et dans un cly&icirc;n dg'yi, nou sautait dans sa chambre, et i' viyait eune femme d&eacute;but au pid d'san liet!!!<br/>
<br/>
&quot;T'en veins-tu?&quot; s'l&icirc; fit-alle, en l&icirc; fa&icirc;sant la pus douoche minne.<br/>
 <br/>
&quot;N&acirc;nn&icirc;n! n&acirc;nn&icirc;n!&quot; s'fit-i', &quot;ou n'&ecirc;tes qu'un fant&ocirc;me d&eacute; femme. J'sai tout, all'-ouos-en!&quot; -<br/>
 <br/>
&quot;Ah! ou n'voulez pas remplyi la prom&ecirc;sse qu'ou m'avez faite. J&eacute; n'savez pas qu'ous &eacute;tchiez un l&acirc;che. Acouo eune fais, j'vos d'mande: Vos en v'n'-ous? s'fit-alle.<br/>
 <br/>
&quot;Ch'est ma ruinne qu'ou voulez - all'-ouos-en! Ah! j&eacute; n'savais pas tch'est qu'ous &eacute;tchiez .... ! (et l'pou&ocirc;rre m&eacute;dgian s'coulit souos les couv&egrave;rtuthes, tout &ecirc;ffrit&eacute;; car au cliai d'la leune, il vit qu&eacute; tout d'un coup, la fache du fant&ocirc;me &eacute;tait d&eacute;v'nue toute enfli&eacute;e et qu&eacute; l's i&egrave;rs l&icirc; sortaient d'la t&ecirc;te. Ah! i' n'en d'mandit pas d'autre - ch'tait bein la cheinne qu'nou y'avait dit. La sueu l&icirc; couothait partout l'corps).<br/>
 <br/>
&quot;Ah! l&acirc;che, poltron!&quot; s'l&icirc; fit-alle, d'eune vouaix d&eacute; rage, ou n'avez pas l'couothage d&eacute; v'n&icirc;n - ou m'faussez vot' prom&ecirc;sse. Eh bein! &ecirc;coutez - n&eacute; v'ch&icirc;n mal&eacute;diction. S'ous &eacute;tchiez v'nu, j'&eacute;thions fait not' dreine promenade ensembl'ye dans l'bat&eacute; et souos l'ieau &eacute;tout! car ou n'en s&eacute;thiez pas r'venu! - ha! ha! ha! Mais, tra&icirc;tre, l&acirc;che, n&eacute; v'ch&icirc;n vot' peunnition: Ou s'sez vyi d'vant qu'aver l'&acirc;ge; ou s'sez tout accrampi acouo tout janne; mais ou n'en mou&ocirc;rrez pas pour ch'l&agrave;; car ou vivrez d'longues ann&eacute;es d'm&ecirc;me, mais &agrave; vot' tout seu; car ou n'&eacute;thez janmais d'femme! ous &eacute;thez bein d's'amouotheuses; mais i' vos tromp'thont, toutes &agrave; la d&egrave;rni&eacute; minnute! Ch&eacute; s'sa l&agrave; vot' sort.&quot; En ouiyant ch'la, l'pou&ocirc;rre gar&ccedil;on fit un cri t&egrave;rribl'ye et s'&ecirc;vannit comme eune chouque souos ses couv&egrave;rtuthes.<br/>
 <br/>
Au m&ecirc;me &icirc;nstant, la porte d'la chambre s'ouvrait comme si nou l'avait d&ecirc;fonc&eacute;e, et eune aut' femme entrait dans la chambre - ch'tait Janneton:- &quot;Esprit mal&icirc;n!&quot; s'fit-alle au fant&ocirc;me, all'-ouos-en d'o&ugrave;'est qu'ous &ecirc;tes venu. Allez! nou n'a pas b&eacute;soin d'vous ich&icirc;n d'autre, &agrave; vengi l'genre humain!!! - En pronon&ccedil;ant les dreines patholes Janneton avait, &agrave; londgeu d'bras fait l's&icirc;ngne tch'i' fallait pour conjuther les mauvais esprits, et l'fant&ocirc;me n'en voulit pas d'autre - d'un seul bond, i' sautit par la f'n&ecirc;tre et dispathu! - Pour tchiques minnutes, Janneton l'ouit faithe des ha-has! &ecirc;pouvantabl'yes en s'en r'allant du c&ocirc;t&eacute; du vivi.<br/>
 <br/>
Eune fais la c&ocirc;te cliaithe, la bouonnefemme s'otchupit du chein tch'&eacute;tait l&agrave; au liet. Il 'tait raide, sans conna&icirc;ssance, blianc comme un l&icirc;nge. Ou li'en fit d'toutes les sortes, et ch&eacute; n'fut qu'deux heuthes pus tard qu'ou parv&icirc;nt &agrave; l'faithe &egrave;rv&eacute;n&icirc;n.<br/>
 <br/>
&quot;Ah! chutte fache! chutte fache!&quot; s&eacute; fit-i', en r'prannant ses sens, &quot;all'-ouos-en! all'-ouos-en! j&eacute; n'veurs pas y'aller! - All'-ouos-en! j'vos dis&quot; ..... Janneton l'rasse&ucirc;thit, en l&icirc; disant qu'oulle avait conjuth&eacute; l'fant&ocirc;me, et tch'i' n'avait pus rein &agrave; craindre d&eacute; chutte partie l&agrave;. Mais l'pou&ocirc;rre laiduthe en eut pour eune s&eacute;maine dans eune fi&egrave;vre h&ocirc;rribl'ye - il viyait tr&eacute;jous chutte criatuthe d&eacute;vant ses i&egrave;rs. L'oncl'ye, &agrave; tchi Janneton avait explyitchit la chose, mantchi d'en affoler d'peine et d'chagr&icirc;n, et d'peux qu'touos ses plians n'f&ucirc;ssent fichus - et il y f&ucirc;drent &eacute;tout. <br/>
<br/>
<div align="center">------</div><br/>
<br/>
Ou vos d'mandez, sans doute, amis lecteurs, si la mal&eacute;diction eut s'n &ecirc;ffet. I' patha&icirc;t qu'oui. Tchique temps aupr&egrave;s, l'janne homme, tch'&eacute;tait &egrave;rfait, s'en r'fut dans les fr&eacute;gates; mais i' n'y fut pas bein d's ann&eacute;es car, comme i' y'avait 't&eacute; dit, i' r'v&icirc;nt tout accrampi et tout vyi quouaitchi' n'e&ucirc;sse qu'eune trentaine d'ann&eacute;es. I' v&ecirc;tchu bein longtemps et eut eune d&eacute;mi&eacute;-do&ucirc;zaine d'amouotheuses, mais i' l&icirc; jou&icirc;drent toutes l&eacute; tou quand i' v'naient &agrave; saver tch'i' n'avait qu'sa pension pour vivre - et i' mouothit vi&egrave;r gar&ccedil;on. Ou viyiz don bein qu'la mal&eacute;diction prononc&eacute;e contre l&icirc; par &quot;La Danme du Vivi&quot; eut s'n accomplyissement.<br/>
<br/>
<a href="charlespicot.html">C. du Mont.</a> 26.11.08<br/>
<br/>&nbsp;<p>

<font size="2">

<I>Viyiz &eacute;tout:</I><p>

<ul>

<li><a href="rvenants.html">Les R'v&eacute;nants d'Aut'fais</a><p>

<li><a href="rvenants2.html">D's histouaithes d&eacute; r'v&eacute;nants</a><p>
<li><a href="rvenants3.html">Les R'venants</a><p>
<li><a href="rvenantjlm.html">Le R'v&eacute;nant</a><p>
<li><a href="mardijt.html">Mardi, comme d'habitude</a><p>

<li><a href="sabat.html">Le Sabat des Chorchi&egrave;r'</a><p>
<li><a href="chvalelie.html">La Ch'valelie et le Ch'va &agrave; bi&acirc;nche t&ecirc;te</a><p>
<li><a href="crismannier.html">Les Cris des Vi&egrave;r' Manni&egrave;r'</a><p>
<li><a href="gdfblianche.html">La Blianche Femme</a><p>
<li><a href="blianchefemme.html">La Blianche Femme</a><p>
<li><a href="gdftasdsou.html">Les d'vis du Bouan'homme George</a><p>
<li><a href="cordoungni.html">L&eacute; Cordoungni et l&eacute; r'v&eacute;nant</a><p>
<li><a href="femme.html">La femme</a><p>
</ul>
</font>

&nbsp;<p>

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a>

</BODY>

<!-- Mirrored from members.societe-jersiaise.org/geraint/jerriais/danmevivi.html by HTTrack Website Copier/3.x [XR&CO'2014], Tue, 15 Jul 2025 13:44:55 GMT -->
</HTML>
