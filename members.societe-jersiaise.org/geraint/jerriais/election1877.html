<HTML>

<!-- Mirrored from members.societe-jersiaise.org/geraint/jerriais/election1877.html by HTTrack Website Copier/3.x [XR&CO'2014], Tue, 15 Jul 2025 14:04:06 GMT -->
<HEAD>
<TITLE>L'Histoithe de l'&Eacute;lection Pour La Pi&egrave;che De Conn&ecirc;table Qui Eu Lieu En La Paraisse De La Trintai Le 29 Juillet 1877</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>


<center><font color="#215e21"><h2>L'Histoithe de l'&Eacute;lection<br>
Pour La<br>
Pi&egrave;che De Conn&ecirc;table<br>
Qui Eu Lieu En La<br>
Paraisse De La Trintai<br>
Le 29 Juillet 1877,<br></h2></center><p>
<CENTER>Entre<br>
Mousieu Le Vesconte<br>
Et<br>
Captain' Messervy,<br>
Par Yieun Qui La Connait Toute.<br>
</CENTER><br></font>

<CENTER><b>Prumieth Partie</b>.<br>
</CENTER><br>

<CENTER><i>De La Trin'tai, Un Mio De V&eacute;thitai</i>.<br></CENTER>
<CENTER><TABLE><TR><TD>
En Septante-ching l'Assembi&egrave;e nommi<br>
Pour Surveilllants, PICOT et MESSERVI; <br>
Le prumi, par le Recteu y fut mins, <br>
Le dergni, par VESCONT' et ses hammins, <br>
Y fut mins Surveillant par yieux, <br>
Pensant qui, se montrerait qu&eacute;relleux<br>
Avec Mousieu DU HEAUME, pour yenviai bill'<br>
 Ils avaient d&ecirc;pensai Six Chants Louis<br>
En frais de Cour, y voulaient fini par mill', <br>
Y fallait l'&ocirc;p&ocirc;s&eacute; &agrave; tout prix.<br>
<br>
En l'annaie Mil Huit Chant Septante-sept<br>
Les Surveillants &ecirc;conomie avaient fait,<br>
Y demandirent &agrave; Mousieu l'Conn&ecirc;table<br>
Permission d'met' en &ecirc;tat conv'nable<br>
L'entraie du Chimtchieth; fallait demandai<br>
Au Comit&eacute; des Ch'mins qu'il pr&eacute;sidai.<br>
Pour d'mandai y furent trais fais siez li,<br>
Y di oui, si faut des <I>pipes</I>, allais les q'si<br>
Siez l'Inspecteur, Ma&icirc;tre RICHARD BIAMPI,<br>
Au Pont, Ville-&agrave;-l'Ev&ecirc;que, y'en &agrave;<br>
Pus qu'in vos en faut pour faithe chonna.<br>
Trais pierres furent qu'mandais, de Sept Louis, <br>
Ils 'taient belles et bain fin'ment pitchies.<br>
<br>
Quand les membres du Comit&eacute; virent <br>
Tout de suite y l'i demandirent, <br>
Mousieu LE VESCONT' dis, pour de mai <br>
J'vos dit y l'ont fait tout sans men p&agrave;lai.<br>
<br>
Jo, du Nord, depis longtemps avait dit<br>
Qu'il 'tait grand temps de les arr&ecirc;tai,<br>
Car ils n'avaient oquo yeu auqun bri<br>
Ni qu&eacute;rel' avec Mousieu le Recteu.<br>
Les pierres v'naient comme par expr&egrave;s,<br>
In' fallait pon les manchi, ch'tait ach'teu<br>
Qui fallait lus t&acirc;pai du sus les dais;<br>
Fallait bain lus montrai qu'in fallait pon<br>
Changhi, suivre la vieille tradition.<br>
En cherchant chican', av&eacute; des proc&egrave;s,<br>
D&ecirc;pensai des sous, faith' des tas de frais,<br>
Y fallait faith' battre la grosse caisse<br>
Aux frais de la minzethab' paraisse.<br>
Hi dit: MESSERVI, y faut sacrifi&eacute;,<br>
Sans tapage, pas moyen d'nos gard&eacute;. <br>
Hardi de gens crient d&ecirc;j&agrave; bain haut <br>
Pour un muochai de <I>ramasscies</I> ; y faut <br>
Faith' un effort, car y faut les calm&eacute;, <br>
Car si v'la qui n'est pon fait, pour de m&eacute; <br>
J'abandonn' tout; je n'sai pon Proquleux, <br>
Car tu sai je qu&eacute;manch' &agrave; avai peux. <br>
Man gar&ccedil;on Philip, allons, pas d'tue-tue,<br>
Si tu les manque je sommes perdus;<br>
I' faut que tu montre a MESSERVI<br>
Que tout ne d&eacute;pend pas tout-&agrave;-fait d'li ;<br>
Ils ont &eacute;tait de maison en maison<br>
Pour une Orgue qui n'vaut pas une chanson. <br>
Pour des annais j'les avaimes emp&ecirc;chis <br>
D'en avait ie&ugrave;ne dans l'Eglis' pli&egrave;chie. <br>
Ne v'la un homm', a-ti chitai la m&eacute; <br>
Y vain cherchi &agrave; nos faithe la Loi ;<br>
L'autre jour y m'disait que pour li <br>
Il voulait vais une hauluoug' dans l'clochi <br>
Man biaufraith, y'a quiq' temps me disait: <br>
Les Captain' sont p'tits du c&ocirc;tai d'Rozai, <br>
Pour de m&eacute; je trouv' tou bain comm'il est, <br>
Ph'lip, les manque port, tap' d&ucirc; sus lus dais.<br>
<br>
Pour venin &egrave;s pierres, le Comit&eacute; <br>
D&eacute;cidi, de l&agrave;, on devait l's&ocirc;t&eacute;.<br>
<br>
Les Surveillants demandent d'&ecirc;tre entendus,<br>
Disant, j'en tenons pas &egrave;s pierres, j'aimons mus <br>
Que tout' la v&eacute;thitai en enthi sait connue,<br>
Que Mousieu LE VESCONTE dise Oui ou Non<br>
Nos a-ti donnai ou refusai permission ?<br>
<br>
Le Comit&eacute; vint, y lus fut expliqui <br>
Qu'les Surveillants n'avaient en rain manqui, <br>
Que le Conn&ecirc;table lus avait dit Oui<br>
Par trais fais: &quot;Oui ou pouvais les pli&egrave;chi, <br>
&#147;En permettant un libre cours pour lhiau <br>
&#147;Par en d'sous, j'ai des <I>pipes</I> si 'vos en faut.<br>
Le Comit&eacute;, apr&egrave;s muth consid&eacute;thation, <br>
D&eacute;cid&egrave;rent que, 'ils ne pouvaient pon <br>
Les laissi, fallait de suit' les &ocirc;t&eacute; <br>
De l&agrave;, y fallait les faith' transport&eacute;.<br>
<br>
Pour VESCONT' ch'tait un glothieux moment,<br>
Il avait, a l'aide d'une mentie,<br>
Cherchi &agrave; faith' deux hommes petits;<br>
Car san vaisin Jo avait dit: tu sai<br>
Y' faut : il avait dit, oui je le f'thai.<br>
Les Surveillants, au contraith, offraient<br>
(Car ils 'taient seux de tout chain qui 'disaient)<br>
D'appuihi&eacute; chain qu'ils avaient dit par lus serment.<br>
<br>
De suite les pierres furent enl'vais <br>
Et pi&egrave;chies tranquil'ment dans le Chimthi&egrave;th;<br>
Nou les mins pour un temps &agrave; servi de d&eacute;grais; <br>
Ils n'&eacute;taient l&agrave; qu'attendre la prumieth <br>
Occasion d'all&eacute; de la qui venaient;<br>
Y en avait qui s'faisaient seux de les y vais.<br>
<br>
Tout chonchin qu&eacute;manchi &agrave; &ecirc;mochi <br>
De l'opposition, et pis l'vier parti <br>
Vit MESSERVI, li demandant d'&ecirc;tre candidat, <br>
Afin de quierghi la paraisse de tout chonna, <br>
L'y disant que si voulait dithe oui <br>
Il &eacute;thai tout lieu de se contentai, <br>
Car avec tout chain qui f'thaient pour li <br>
Y pouvait se faith' seux d'y arrivai.<br>
<br>
<br>
MESSERVI, m&acirc;ri comme il 'tai,<br>
N'u pas grand peine &agrave; dithe oui,<br>
Car quand j'en 'devthais pon arrivai, <br>
I' dit, j'em 'fichrais oquo de li.<br>
<br>
Nou s'en dizait de pus d'une sorte,<br>
Biaucou des r&acirc;ts restaient &agrave; la Porte;<br>
D'autres disaient chest la pierre cassaie ;<br>
Que dans ses comptes nou n'viait qu'fumaie.<br>
Les siens qui voulaient, y payaient lus r&acirc;t,<br>
Quant es autres, ils n'les actionnait pas.<br>
Chest vrai qu'il &eacute;tait venu &agrave; se faith<br>
Des amins &agrave; l'aid' des r&acirc;ts en arri&egrave;th;<br>
Nou savait que pour des semain' en enthi <br>
Les routhiers siez li allaient trav&acirc;yi <br>
Sus sa ferme, faith' toutes ses affaith'; <br>
NICOLAS l'Samdi payait lus salaith.<br>
<br>
NICOLAS 'tait cordongni d'profession, <br>
I' r'griait tuous les souhiers dans la maison;<br>
L'chui 'tait acatai par l'gros, les pi&egrave;tain' <br>
Il les acatai par la douzaine. <br>
Tuous les matins y vi&eacute;ghait l'&ecirc;table <br>
A la pi&egrave;ch' de Mousieu le Conn&ecirc;table <br>
Qui, jusqu'&agrave; huit heuze restai au hiet <br>
Dans l'hivai, comme dans le haut d'l&ecirc;tai. <br>
Y avait les hardelles, et lus souhiers <br>
Jamais hin les trouvais assais bain gr&egrave;s, <br>
Ils ne les trouvaient jamais &agrave; lus go&ucirc;t, <br>
Pour chonna ils le picangnaient tr&eacute;jous.<br>
Il avait biau <I>chinai, </I>tuous les &egrave;sfans <br>
Le grommachaient tr&eacute;jous en dessandant ;<br>
Tuous les matins il allumai le feu, <br>
Apraitai l'd&ecirc;jeun&eacute;, criait &agrave; Mousieu; <br>
Le monde, pour des annais, savait chonchin, <br>
Y vinrent d&eacute;terminais d'y met' fin.<br>
<br>
 Alors MESSERVI fut mins sus les rangs,<br>
 Y s'en moquaient, ils l'disaient frais venant<br>
 Qui ne pourait jamais s'en d&ecirc;halai,<br>
 J'en 'tai pus &agrave; qu'mandai navith en m&eacute;.<br>
Ils 'taient tr&eacute;jous pr&ecirc;t &agrave; s'mochi de li,<br>
Y riaient et l'pointaient tout clai au d&eacute; <br>
Disant: v'la notre Conn&ecirc;table manqui.<br>
Y prenait chonna biaucou mueux que m&eacute;, <br>
Quand nou y'en palai hi disait tr&eacute;jous: <br>
<I>He has play'd me one, I will play him two. <br>
</I>Es autres qui riaient il, lus disait: <br>
Y rira bain qui rira le derniait.<br>
<br>
Nou qu'manchi en Janvi, et pour sept mais, <br>
Nou quothi partout &agrave; cherchi des voi&egrave;s;<br>
Tout chu temps-l&agrave; nou fut de port' en port', <br>
Nous 'en entendait de pus d'une sorte; <br>
Chaqun vantai et louai san candidat, <br>
Sus l'aut' nou disait tout chain qu'nou savait d'ma.<br>
Dans un' maison il n'valait qu'&agrave; br&ucirc;lai,<br>
Dans la prechain' nou faisait que de l'louai.<br>
De MESSERVI nou se bornait &agrave; craith'<br>
Quin' pourait pon se tith&eacute; bain d'affaith'. <br>
Quant &agrave; VESCONT' nou s'en disait un tas, <br>
Nou disait qui gardait biaucou des r&acirc;ts ; <br>
Sus les Grandes Routes, nou disait, dam <br>
Ch'tait la qui faisait l'miheu de sa gamm.<br>
<br>
San quozin, quiq' temps devant F&ecirc;lection, <br>
Dis que j' m'en allais avai une action, <br>
J'&eacute;thais &agrave; payi domag'-int&eacute;thais, <br>
En outre &agrave; la Cour des tas de frais; <br>
Que j'avais dit chain qui n'&eacute;tait pon vrai, <br>
Il en 'tait pr&ecirc;t &agrave; capuchi sus me. <br>
J'li r&ecirc;pondi, si je l'ai di j'l'crai.<br>
<br>
Quicq' mais apr&egrave;s, y vint me demandai <br>
Chain qui m'avait dit, fallait l'oubliai, <br>
Me disant que pour li il &eacute;thai creu <br>
Qu'tout &eacute;tait dans l'&eacute;tat qu'il &eacute;thai deu; <br>
V'la qui y'avait fait d'la pein' &agrave; pens&eacute; <br>
Q'san quozin avait des sous &agrave; r'tounn&eacute;. <br>
Il dit que la chose n'avait qu'un nom, <br>
Pour li ch'tait une restitution.<br>
<br>
Deux ou trais jours devant l'&ecirc;lection,<br>
 Nou disait que CHARLES, de la Poudrettie,<br>
S'&eacute;tai vantai qu'il avait l'intention<br>
 D'allai &agrave; la paiq', faithe une partie<br>
 Es Ecrehos ; il devait emportai<br>
 Une douzaine de nos hommes de Rozai.<br>
 Il en soiennai, y n'lus mancq'thai d'rain,<br>
 Et r'vaindraient en Jerri le lendemain<br>
Pour trouvai VESCONT', r&ecirc;'lu avec trais <br>
Voi&egrave;s de majoritai, l'affaith' 'tait pr&egrave;s.<br>
<br>
Mais comme j'navaimes pon 'tai consultais<br>
 J'nos d&eacute;cidimes d'us&eacute; tuous les moyens<br>
D'emp&ecirc;chi nos hom' d'&ecirc;tre emportais.<br>
Pour un' chose aussi importante, au mains<br>
 Y devaient nos l'dith', j'&eacute;thions consenti,<br>
Pourvu que le choix des hommes, y nos ethaient laissi, <br>
J'en &eacute;thaimes trouvai, pour les pilotai <br>
J'aithaimes mins Jo et san biaufr&egrave;th d'Rozai ;<br>
Mais de faithe tout chonna sans nos l'dith' <br>
J'dimes Non! faut pon les laissi en rith'.<br>
<br>
J'envimes &agrave; Rozai, avaut la gnait,<br>
Sus l'matin du vingt-neu du ruais d'Juillet,<br>
Une douzaine de buouns et forts gar&ccedil;ons,<br>
Ils 'taient tuous de buouns et gros lurons,<br>
Pr&ecirc;t &agrave; restai sus l'carrai au bezoin<br>
Pour accomphi chain qu'ils avaient dessain;<br>
Apr&egrave;s avait &eacute;tai longtemps au ghiait<br>
Nou dis qu'CHARLES 'tait quochi &agrave; son liet.<br>
<br>
Y pathais que quand CHARLES fut pr&ecirc;t &agrave; s'en halai <br>
S'n'homme dit, y sont l&agrave; Pour vos arr&ecirc;tai;<br>
 CHARLES dit, depis qu'chest de m&ecirc;me je n'ithai pon <br>
Me faithe assomme par yeux &agrave; coups d'b&acirc;ton.<br>
<br>
Y s'en vinrent, except&eacute; Mess CABOT,<br>
Qui resta pour soigni Mait' Tom PALLOT,<br>
Car Ma&icirc;tre Tom ne viyiait pon trop cliai, <br>
Une vetuth' d'vait allai pour lus criai <br>
A neuf heuze, ils 'taient en train d'montai <br>
Quand le Chant'gni dans un' autre d'sendai <br>
Au galop ; y venait pour l'emport&eacute; <br>
Et prendre au haut du Mont, Mait' JOSU&Eacute;. <br>
Le Chant'gni avait les miyeu ch'vaux, <br>
Y nos passi en arrivant &agrave; haut. <br>
Il &eacute;tait bain pressi, et voulait vais <br>
Si d'la maison, il 'tait b&eacute;t&ocirc;t aupr&egrave;s. <br>
En regardant, l'chapai tchi dans la rue, <br>
Un cli'va eu l'malheur de pil&eacute; d'sus;<br>
Il s'mins &agrave; criai tout haut - <I>Stop, stop her, <br>
</I>Que je l'ramasse man buoan <I>bell-topper.<br>
 </I>Il 'tait tout neu, y criai de l'avai g&acirc;gni, <br>
Car sus l'&ecirc;lection le prix il avait gagi. <br>
L'accident au chapai nos permins de l'passai; <br>
J'trouvimes Mait' Jo &agrave; sa h&egrave;che &agrave; s'erposai.<br>
Le Chant'gni dans sa vetuth nos suivait de pr&egrave;s,<br>
J'prends Jo par l'bras, li par le fond de ses br&egrave;s, <br>
Je tins bon, je hali, tout en cratchi, <br>
J'pensais que la prinze allait m'anchi. <br>
Je fis un effort, je tchi suis le dos <br>
Dans le fond du <I>Cab</I> avec Mait' Jo.<br>
Le Cocher qui viait, pars au galo, <br>
Laissant le Chantgni seul sans san balo.<br>
<br>
Y prins san chapai, pensant pon qu'les<B> </B>fiers <br>
Du ch'va avaient passai &agrave; travers;<br>
Y n'&eacute;thai jamais pensai le vais sacaghi<br>
Par les baloques de ch'vaux &agrave; MESSERVI. <br>
Pour un' autre fais y se promins bain <br>
Qui n'arr&ecirc;trai pour absolument rain.<br>
<br>
Mait' Jo dit, il a 'tai indelica, <br>
Y n'&eacute;thai pon deu m'atrapai par l&agrave;;<br>
Mes br&egrave;s &eacute;taient bouannes, j'en &eacute;tais bain, <br>
Le morcai &agrave; presq' restai dans sa main; <br>
Le Chant'gni ma fait grand ma, je cr&eacute;thais <br>
Qui y'a laissi la merque de ses dais.<br>
<br>
Hier au sai ils vinrent m'vais en passant, <br>
Mettant, maugrai me, sus ma table chent francs <br>
En me demandant de ne sorti pon; <br>
Ma femme, hou l'&eacute;tait la, et MANON <br>
Dit prenais les, j'n'en avons pas bezoin <br>
Car hou pouvais contai qu'il'itha demain; <br>
Il a promis d'vot&eacute; pour MESSERVI, <br>
Il l'itha, car pour m&eacute; j'y tchains hardi.<br>
<br>
Ma&icirc;tre JEAN LE RICHE<B> </B>est venu &agrave; matin,<br>
 Il est venu de buoun 'heuze pour sa rente<br>
En riant, car y voulait faithe le malin,<br>
Prenant ses sous il a dit: produit de la vente?<br>
Manon y'a dit, nou fai, vos amins sont venus la veille <br>
Je pensi en vous, v'la qui f&eacute;thai &agrave; merveille <br>
Hou s'avais fait bain, et hou pouvais les prendre <br>
V'la qui nos sauvtha la peine d'les lus rendre.<br>
Pus d'une fais je l'ai entendue racontai<br>
J'lapp'lons l'histoith de Mess CABOT et Mait' JOSU&Eacute;.<br>
<br>
Yiun de nos homm', il avait 'tai droghi<br>
Es Landes, &agrave; Saint-Ouen, y fut drochi<br>
Avant la gnait, &agrave; la carre d'un kios,<br>
Disant: &#147;Attends-l&agrave; que l'recuil sait clos.&#148;<br>
La rousaie eu un buoun effet sus li,<br>
Le solai fini par le revilli ; <br>
Y se l'vi, s'mins &agrave; marchi sans savai <br>
Du tout dans qui partie de l'Ile qu'il 'tai.<br>
Apr&egrave;s avai &eacute;tai deux heuz' en ch'min<br>
Y se trouvi tout au pr&egrave;s du Moulin<br>
Des trais paraiss'; il eu &agrave; s'd&ecirc;p&ecirc;chi,<br>
Y vint en temps pour crier MESSERVI.<br>
Y nos en raconti toute l'histoith,<br>
Pour un temps nous' avait peine &agrave; l'craith,<br>
Quand non vins &agrave; savai que chetai vrai<br>
Plusieurs de nous n'avaient que d'lus paumai<br>
Quand non pensait &agrave; tuous nos buonnes gens<br>
Qu'en &eacute;taient que pour tuous lus d&ecirc;pens,<br>
Car il en avait co&ucirc;tai bel et bain<br>
A porter notre homme &agrave; Saint-Ouen.<br>
Et pis y avait aitou la bille<br>
 A payi, car il en avait contai<br>
Siez HARRIS, au Moulin-de-la-Ville,<br>
Pour la prumiethe partie de la gnait,<br>
Et la farce n'ayant pas r&eacute;ussi <br>
Y n' s'trouvait personn' qui voulut payi;<br>
Tellement que quiq' temps apr&egrave;s l'&ecirc;lection<br>
Nou s'entendait qu'ils allaient envi&eacute; action.<br>
<br>
A neuv' heuth non s'min &agrave; d&ecirc;jun&eacute;;<br>
Y avait tout chain qu'nou pouvai voulai;<br>
Le pus dificil pouvait s'rassasi&eacute;.<br>
Y avait la <I>Band </I>&agrave;<I> </I>McKee qui jouai,<br>
Ils &eacute;taient tuous l&agrave;<I>, </I>y tappaient bain du.<br>
 A l'auberge de bas, les Allemands<br>
 Jouaient haitou pour amusai lus gens<br>
Avec le bri d'la prumieth, rain n'tait entendu.<br>
<br>
Apr&egrave;s nou s'mins &agrave; vot&eacute;, n'sachant pon <br>
Qu'est qui r&eacute;sultethai de l'&ecirc;lection ; <br>
Y avait du bri, ils s'entre bousqu'laient, <br>
Les Juges furent obligis d'dithe un' fais, <br>
Si v'la qui continuait, y s'en hithaient <br>
Et f&eacute;thaient rapport &agrave;<I> </I>la Cour. Valait mus<br>
Etre tranquill', ou les deux s'thais perdus. <br>
Chonchin &agrave; tuous lus fit grand peux, <br>
Car y criaient bain gagni tuous les deux.<br>
MESSERVI vint quarant' en avant;<br>
VESCONT' en eu, y vint &agrave; un' voix pr&egrave;s,<br>
Et pis MESSERVI erprins le devant<br>
Et finit avec chent trente-deux voies;<br>
VESCONT' en eu qu' chent vingt-six; ne v'l&agrave;<br>
L'&ecirc;lection finie, v'l&agrave; san r&eacute;sultat.<br>
<br>
Nou pale d'&ecirc;lection, ch'en &eacute;tait hieun'<br>
Comme nou n'en avait de longtemps veu;<br>
Nou p&acirc;le de haine et de ranqune,<br>
Y'en avait comm' y'en a jamais yeu.<br>
<br>
J'espeth' que de notre vie non n'verra <br>
Une autre &ecirc;lection comme chetla.<br>
</TD></TR></TABLE></CENTER>
<br>

<br>
<CENTER>DEUXIEME PARTIE.<br>
<br>
APR&Egrave;S L'ELECTION.<br>
</CENTER><p>
<CENTER><TABLE><TR><TD>
Apr&egrave;s l'&ecirc;lection j'nos mimes &agrave; criai houras,<br>
 De MESSERVI<B> </B>j'pensais qui l'y hallaient les bras,<br>
Ch&eacute;tai &agrave; qui chaquethai de main avec li,<br>
Je le vi pour un temps, j'en avais grand pitchi.<br>
Tuous les siens qu'avaient perdu &eacute;taient bain m&acirc;ris,<br>
Ils eurent d'la peine &agrave; s'consolai, et pis<br>
Y s'minrent &agrave; criai dans lus m&acirc;rison, tout haut, <br>
Que tuous les gagnants n'&eacute;taient qu'un muochai de viaux.<B><br>
</B>Chais chin retorquaient et lus disaient attendais <br>
A Sam'di qui-vain, hou s'thais d'la pierre cassaie; <br>
Attendais mes gaillards, on vos en fich'ais pas, <br>
Car bon s'&eacute;thais &agrave; les payi, tuous vos viers r&acirc;ts.<br>
<br>
Y avait deux Philip, un Jean et un Jo,<br>
D'avait perdu, ils en avaient l'choeur tout gros;<br>
Ils avaient de la peine, ils en pieuthaient,<br>
Y faisaient de la peine vraiement &agrave; vais, <br>
Ils en lairmaient, ch&eacute;tai comme des esfans;<br>
Ch'tai tan mus que v'la qu'in restit pon en 'dans.<br>
Si n'avaient pon pieuthai, je sis seux que v'la<br>
Qu'&eacute;tai assais pour en avai bain dit ma.<br>
Ma grand-tante Nancy pus d'un' fais ma dit<br>
De la peine qui sort, y'n'ia auqun dangi.<br>
<br>
Tandi qu'les gagnants &eacute;taient &agrave; lus amusai<br>
Les autres qu&eacute;manchirent tuous &agrave; compiotai<br>
Y dirent, y'a ti auqun moyen d'arriv&eacute;<br>
A empaichi l'Penfaicq d'&ecirc;tre asserment&eacute;.<br>
Yen &agrave; pas yeun des siens qui ont votai pour li <br>
Qui la fait sans avai tai, ma f&eacute;, bain payi. <br>
Chest seux, hou pouvais qu&eacute;manchi par le Recteu, <br>
Et fini par Mait' JEAN DE GRUCHY, le Lecteu. <br>
Se mins &agrave; dith' Mousieu PHILIP LE VESCONTE, <br>
Pour de m&eacute; j'ai <I>tr&eacute;jous bain agi</I>, j'ai honte <br>
Ditai travas, je n'en &eacute;thais pon ma f&eacute;, fait;<br>
 Je n'&eacute;thais pon voulu avai raicours &agrave; ditai. <br>
Apr&egrave;s avait 'tait neuf annais, j'en voulais pon <br>
Havai une aussi terrible &ecirc;lection. <br>
J'ai quicq' fais entendu dith', l'pubhi est ingrat, <br>
Si ou n'en avais jamais yeu la preuv', la v'la, <br>
Mais si ou voulais je le contestethai bain, <br>
A une condition, chest qu'in m'en cuo&ucirc;tai rain, <br>
Et comme je sis tout &agrave; fait seux d'en gagni, <br>
Les frais s'&eacute;thaient payis par ALFRED MESSERVI.<br>
<br>
Yeun se mins &agrave; dith', mettais m&eacute; pour au mains six, <br>
Un autre pour sept, et pis yeun pour quinze louis; <br>
Ils &eacute;taient tuous d&eacute;cidais que dans auqun cas <br>
Y'n sethai pon assermantai, y'n sethai pas <br>
Conn&ecirc;table, un contest pouvait duthai dghix ans, <br>
Quant Mousieu NORMAN de ses trais ans s'thai fini, <br>
Y nomthaient Mousieu LE VESCONTE prumi chantgni, <br>
Car y fallait que MESSERVI fut fichi 'dans.<br>
<br>
Les siens qu'avaient laissi lus sous siez Mait' Josu&eacute;<br>
Se firent un cliun, disant allons &agrave; Rozai, <br>
Siez Mait' Jo, y faut qui nos donne les sous, et <br>
Si n'veurs pon j'li f'thons peux; ergas le pistolet, <br>
Se fit John &agrave; George, les sous je les &eacute;thons, <br>
Car je m'nichons d'la tith&eacute;, la vieille Manon.<br>
Manon ne faisait que d'arrivai just' siez l'y, <br>
Nou l'entendait criai: MESSERVI a gagni. <br>
Nos hommes tapent du, et Manon couors &agrave; lue, <br>
Se fis John, chais pour les sous que je sommes v'nus. <br>
Hou dit, et bain pour vos dithe la v&eacute;thitai <br>
J'vos dis hier d'les prendre, j'en faisaimes pon ditai <br>
Mait' Jean Le Riche, de la bas notre vaisin <br>
Est venu nos vais en passant de buoun matin <br>
Je les y'ai donnais tous, je ne les ai pas <br>
Allais vit li demandai, l&agrave;? le v'la la bas.<br>
Manon lus dis tous chonna, d'un air tout sethieux <br>
Yn ne pensaient gu&egrave;the qu'on se moquait d'ieux <br>
Y s'en furent, y prenaient tout &agrave; la buonn' fouai <br>
Yn criaient pon qu'Manon pouvait les atrapai.<br>
<br>
Y virent Mait' Jean, y dit, mais oui chest vrai <br>
J'y ai tai, et hou m'a payi chain qu'ou me devait <br>
Ch'tai d'la rente, ch'tai a matin qu'ou m'a payi <br>
J'pensais tr&eacute;jours que ch'tai des sous &agrave; MESSERVI <br>
Vethghia, tout me portait &agrave; l'craith, j'en pensais pon <br>
Qu'VESCON'T' avait d&ecirc;pensai rain sus s'n'election.<br>
<br>
Y s'en furent siez BROWN, a fini lus bordaie<br>
Y 'restirent la tout' la gnait, la matinaie<br>
Y s'en furent par la vallaie et par l'moulin, <br>
George eut de la peine pr&egrave;s le ponterrin, <br>
Y n'&eacute;tait pon fort, les gambes pliaient suous li, <br>
Avec peine y descendi le moulin Gargni. <br>
Pour dith toute la v&eacute;thitai, <br>
Ils &eacute;taient <I>entre vert </I>et <I>set.<br>
</I><br>
Le Sam'di vint et MESSERVI se pr&eacute;senti<br>
A la Cour, car le Juge Gruchy y'avait dit<br>
 D'y allai pour y pr&ecirc;tai serment,<br>
 Je l'vi y m'avait l'air tout content.<br>
 Yn' criait ghieth qu'est ki l'atendait.<br>
Ils s'&eacute;taient d&eacute;cidais de le contrecarrai.<br>
Monsieu LE VESCONT' avec longue p&eacute;tition<br>
Ecrite, s'pr&eacute;sent' pour contestai l'&ecirc;lection<br>
Dans ses raisons y qu&eacute;manchi par ataqui<br>
Des personnes beaucou pus honn&ecirc;te que li,<br>
Y disait qu'il avait 'tai Conn&ecirc;table neuv ans,<br>
Qu'il avait <I>tr&eacute;jous bain agi, </I>que tout le temps<br>
Les affaithes &eacute;taient menais comme y faut.<br>
Ses neuv ans avaient 'tai, hi pouvait l'dith tout haut<br>
&#147;Eclatant a tous &eacute;gards,&quot; je l'dis en fran&ccedil;ais<br>
Y s'parlochait, j'aime mus <I>stichi</I> au jerriais,<br>
Et bain quand j'pense a san gros mot &#147;&ecirc;quiatant&#148;<br>
Je dis, vethghia, et pis j'en &ecirc;quiate de rith',<br>
Biaucou de gens m'ont dit qu'ils en ont fait autant<br>
&#147;Equiatant&quot; a ma f&eacute; veth, si fallait tout dith!<br>
<br>
La Cour d&eacute;cidi que des temoins s'&eacute;thaient entendus, <br>
Que les siens qu'avaient connaissance s'&eacute;thaient convenus.<br>
Le Sam'di au sai, a l'auberge, un' reunion<br>
Eut lieu, ils avaient empruntai d'Jo san canon,<br>
Ils &eacute;taient tuous contents, y s'mmirent a tith&eacute;,<br>
Les vitres des f'naitres n'avaient que d'en cassai.<br>
Les Gazettes en firent du fun, y criaient<br>
Q'chtai une atacq' au Buolai, par les fran&ccedil;ais.<br>
Je n'&eacute;tai que hieun de la Ville-&egrave;s-Normans,<br>
Qui prenait les affaithes de la paraisse pour trais ans, <br>
Car Mousieu NORMAN &eacute;tait le prumi Chantgni, <br>
Y s'thai Conn&ecirc;table, avec l'ancien a yiaghi. <br>
Et comme chonna y s'&eacute;thaient oquo maitre, <br>
MESSERVI lie puouvait pon lus tenin t&ecirc;te.<br>
<br>
Une semaine ou deux apr&egrave;s qu'Mousieu NORMAN<br>
Fut Chef  y'eu une Assembi&eacute;e, il 'tai pr&eacute;sident<br>
 Car apr&egrave;s qu'il eu pr&ecirc;tai serment, y s'trouvait<br>
 A la t&ecirc;te, ch'&eacute;tait li qui devait pr&eacute;sidait,<br>
 Un Comit&eacute; 'tai nommai pour vais les comptes<br>
 De l'ancien Conn&ecirc;table, Mousieu LE VESCONTE.<br>
 Comme d'habitud', dem'-hieuth' devant l'Assembi&egrave;e,<br>
 Pour examinai et vais les comptes passais.<br>
Mousieu ne vint pon, hardi s'en faut, le prumi,<br>

 Si j'ai tai bain informai, y vint le dergni<br>
Pour dithe la v&eacute;thitai, y ne voulait pon<br>
Un' trop longue ni s&eacute;veth' examination.<br>
Et ses comptes n'&eacute;taient pon du tout balanchis;<br>
 Ichain et l&agrave; non s'en trouvait partie<br>
 Ecrite avec san crahion de pion.<br>
Ch'tai pus facil' quand y' avait de la correction.<br>
Mousieu CHARLES FRAN&Ccedil;OIS DORAI voulut qu'manchi<br>
A faith' l'adition, faith' les comptes balanchi;<br>
Mais Mousieu LE VESCONTE lis dit, fallait pon<br>
Allait si vite, fallait pon faith' l'adition,<br>
Car il avait une demande &agrave; faithe,<br>
Qui s'thai accordaie, il avait tout lieu de craith'.<br>
Qu'est que ch'est dis Charl' Fran&ccedil;ois; j'en vos dithai pas,<br>
R&ecirc;pond Ph'lip, je la f'thai &agrave; l'Assembi&egrave;e la bas.<br>
Quicq'un, apr&egrave;s chonna, d'mandi si produithai<br>
La list' des R&acirc;ts, y dit ou l'est siez TOM GODFRAY.<br>
<br>
Apr&egrave;s lectuth des comptes, VESCONT' quemanche&#173; -<br>
Avant qu'Mousieu NORMAN eut trouvai la balanch'&#173; -<br>
A dithe (y pathaissait faith' du sentiment<br>
Y savait bain qu'il les atrapthai joliment)<br>
Que quand la <I>Joint Stock</I> manchi, y a quatre ans, <br>
Y avait une somme de chent louis dedans, <br>
Ils 'taient en son nom, mais ch&eacute;tai &agrave; vous, et pus <br>
Il avait perdu pas mains de quarant' louis d'sus. <br>
Y demand' &agrave; l'Assembi&egrave;e d'en tenin compte <br>
Apr&egrave;s chain qu'il avait fait, j's'thai une honte <br>
Qu'il les perdrait.<br>
 &nbsp;&nbsp;&nbsp;&nbsp;&nbsp;&nbsp;&nbsp;&nbsp;MESSERVI dit, les intethais. <br>
Y dit, yen avait pon, d'mandais &agrave; Mess BENEST, <br>
Qui dit, j'ai yen un compte, et en v&eacute;thitai, <br>
Nia pon d'int&eacute;thais, n'y en a pon sus ditai. <br>
MESSERVI erdit qu'il avait tout lieu de craith' <br>
Que les choses &eacute;taient tout a fait du contraith. <br>
Y dit, si j'en payons, pour de m&eacute; je cr&eacute;thais <br>
Qui faut, au tout fins mains deduith les int&eacute;thais <br>
VESCONT' se l'vi, disant qu'in voulait pon menti, <br>
Que pour intethais hien avait pon un d&eacute;gni.<br>
<br>
L'Assembli&eacute;e voti tout, maugrai la minoritai<br>
Qu'in s'en tint pas la, fut &agrave; la Bancq', trouv' san livret<br>
Y firent l'addition des int&eacute;thais, et pis<br>
Y s'en trouvait just', a siez sous mains de Vingt Louis.<br>
<br>
Mousieu NAIS, pour chonna fit un proc&egrave;s<br>
Y perdi sa cause, VESCONT' fut d&ecirc;cherghi,<br>
Et pis mousieu NAIS eu a payi tuous les frais,<br>
Les Juges 'taient divisais, le Bailli voti<br>
Pour le quierghi, car pour li yn' criai pon<br>
Qui y' avait yeu fausse r&eacute;pr&eacute;sentation.<br>
L'Act' de la Cour Royal' disait que la chause<br>
Etait votaie en connaissance de cause.<br>
J'en 'tai pon du tout de m&ecirc;me, chest m&eacute; qui vos l'dis<br>
Qu'il a yen chais sous la, &agrave; l'aide d'un' mentie.<br>
Le Coup &eacute;tai montai, il avait 'tai bain jouai.<br>
Yen avait que trais ou quatre dans le segrai<br>
 Quant es autres y votaient par admithation.<br>
 Pour un homme qu'avait <I>fait tant </I>dans sa gestion,<br>
Quand j'y pense les g'veux m'en draich't sus la t&ecirc;te.<br>
Quand je pense, de combain de sorte de gens <br>
Qui y'a, y y'en a qui ne s'craient pas b&ecirc;te<br>
Mais qui s'laissent m&eacute;nai tranquil'ment par des lians. <br>
Dans l'assembi&eacute;e quant le chentgni levai la main, <br>
Les autres suivaient, comme si n'sagissait d'rain.<br>
Car quant a m&eacute;, sans menti du tout, je cr&eacute;'thais <br>
Si j'avais votai pour donnai les int&eacute;thais<br>
Que quand je s'thais quochi a man hiet,<br>
J'y r'pensais de temps en temps la gnait.<br>
<br>
Le conteste &eacute;tai en allant, y qu'manchi <br>
A tout l'monde, lus caractaith a ataqui. <br>
Mousieu DU HEAUME en eu sans lot, quant a li, <br>
Il &eacute;thai deu votai pour li, par hammi&egrave;tchi,<br>
Hin pouvait pon craith qui devait faith 'autrement,<br>
Si la votai pour MESSERVY, chest pour d'l'argent.<br>
<br>
Ataqui l'Eglise, dans le temps passai <br>
Pour mains, il &eacute;thai t'ai excommuniai, <br>
Mousieu DU HEAUME ne s'en tint pas la <br>
Y l'fis payi Quinze Louis pour chonna,<br>
Il les payi comm' domag-intethais <br>
Et oquo il eu a payi les frais.<br>
<br>
A Mousieu NICOLLE, D&eacute;put&eacute;, d'la &quot;Fontaine,&quot;<br>
VESCONT' cherchi &agrave; lis faithe biaucou d'peine.<br>
Quant a PHILIP AUBIN,<sup><a href="#1">(1)</a></sup> il avait distribuai<br>
&quot;Du solide&quot; ou quicq chose comme ditai.<br>
JOSU&Eacute; DUOTHAI, le sien d'aupr&egrave;s de Dhi&eacute;lament<br>
Avait fait quicq' chose <I>de grave </I>autrement,<br>
Miss DE GRUCHY<I>, sa tante, </I>avait r&eacute;ussi,<br>
A faithe peux a chu puour Maitre JEAN BIAMPI<I>;<br>
</I>Il &eacute;tai san locataith, hou dis, ergardais<br>
Mait' Jean, dans la pr&eacute;chaine &eacute;lection chain qu'on f'thais, <br>
Mousieu NICOLLE, du Haut d'l'Orme, avait dit, <br>
Quicq' chose, au pus jeune DANI&Eacute; CHEVAILHI, <br>
Et pis y'avait oquo FRANCOIS CHARLES LE SUEUX, <br>
A deux ou trais il avait cherchi a faith' peux! <br>
Et bain d'autres qui n'y avaient pon fait piaizi <br>
Hi criait que tous &eacute;thaient deu votai pour li. <br>
<I>Y demeuthai dans une maison de verre, <br>
Et il &eacute;tait le prumi &agrave; ru&eacute; la pierre. <br>
</I>Il est &eacute;vident qu'il oubliait tuous les siens <br>
Qui s'&eacute;taient servi de toutes sortes d'moyens. <br>
Y'avait le chantgni et san biaufraith, JO DUOTHAI, <br>
De pus d'une sorte en avaient aitou fait.<br>
<I><CENTER><br>
</CENTER></I><br>
<br>
Et pis JOHN ERNON, PH'LIP et GEORGE LE QUA&Icirc;NE, <br>
Avaient aitou agi quicq' chose de m&ecirc;me ; <br>
Ils avaient &eacute;tai jusqu'au point de m'nichi <br>
De faith quicq' dro &agrave; Mait' GEORGE DE GRUCHI.<br>
Ils en firent de pus d'une sorte, y n'arraitaient &agrave; rain<br>
Ils emportirent un homme jusqu'&egrave;s landes de Saint Ouen.<br>
<br>
Le contest' continuait, Ph'lip qu'manchi &agrave; pensai <br>
Tout chain qu'il avait dit, y n'puourait rain prouvai. <br>
La Cour &eacute;tait d&ecirc;terminaie de copai cour <br>
Le proc&egrave;s, en donnant es deux tout pien de jours. <br>
L'parti &agrave; VESCONT' se mins &agrave; pensai es frais, <br>
L'affaithe n'allai pon comme ils entendaient, <br>
Y s&eacute;thaient bain oblighis d'abandonnai tout. <br>
De yiou qui s'en allaient ramassai tuous les sous, <br>
Car tuous les siens qui avaient promins d'en fourni, <br>
En viant les affaithes, avaient tuous changhi <br>
D'opinion, et y fallait mus abandonnai, <br>
Et enfin 'laissi apr&egrave;s tout asserment&eacute;. <br>
Ils &eacute;taient apr&egrave;s tout, ma&icirc;tres dans l'Assembi&egrave;e; <br>
Y y'en donnaient l&agrave;, &agrave; la prumiethe bordaie, <br>
Car yn manqu'&eacute;thaient pon de li faithe grand peux; <br>
Dans mains d'siez mais, y voudrait &ecirc;tre avec yeux.<br>
<br>
Un jour DURELL vint vais si y avait moyen <br>
Que VESCONT' et MESSERVI s'verraient le lend'main, <br>
Pour arranghi afin d'arra&icirc;t&eacute; le proc&egrave;s, <br>
Afin de mettre un arr&ecirc;t &agrave; tuous les frais. <br>
Mousieu Le Bailli lus avait fixai trais jours<br>
 Pour la semaine en venant, et les daibours <br>
S'&eacute;thaient bain grand, chetait biaucoup mus d'&ecirc;prouvai <br>
Par tuous les moyens, fallai tachi d'les sauvai.<br>
<br>
Ainchi fut, VESCONT' et MESSERVI,<br>
L'Avocat DURELL et pis le Chentgni,<br>
S'trouvent &agrave; l'Hotel, au haut du Buoulai<br>
Pour de toutes les affaithes p&acirc;lai,<br>
VESCONT' &eacute;tait pr&ecirc;t a abandonnai<br>
Le fichu contest', il &eacute;tait tout pr&ecirc;t<br>
A payi tuous les frais de chu proc&egrave;s<br>
A une autre condition, chetai <br>
Que l'Avocat Durell continuethai <br>
Le c&eacute;l&egrave;bre proc&egrave;s des int&eacute;thais <br>
(Qu'avaient 'tai joliment escarmoutais<br>
En mentant bain du devant l'Assembi&eacute;e) <br>
D'apr&egrave;s les instructions qu'Mousieu NORMAN <br>
Venait de lis donnai, tout r&eacute;cemment. <br>
Pour MESSERVI, au contraith, y voulait <br>
Vais les int&eacute;thais payis &agrave; la paraisse, <br>
Car y voulait les vais rentrai dans la caisse. <br>
Mousieu DU HEAUME avait dit qui pr&eacute;f&eacute;thai <br>
A chut' condition san proc&egrave;s abandonnai. <br>
VESCONT' ne vouli pon, car y pr&eacute;f&eacute;thi <br>
Les dghise-neu Louis et Chelins d'int&eacute;thais <I>gagni</I>. <br>
Avec mousieu DU HEAUME, il en perdit <br>
Il eu a payi dommag'-int&eacute;thais, <br>
Il eu a payi aitou un mouchai d'frais.<br>
<br>
Y dirent que le contest' s'thai abandonnai<br>
Que MESSERVI s'thai le lendemain assermentai<br>
Y fut assermentai, et pis quand vint le sai<br>
Nou ne savait pon trop bain, ou'est que non s'en 'tai, <br>
De <I>fire-works </I>la paraisse 'tai illuminaie, <br>
Le canon tithai, nou n'en viait que fumaie. <br>
Hils en firent de pus d'une sorte, y voulaient vais <br>
Si pouvaient faithe comme les autres, y 'avait trais mais.<B><br>
</B><br>
V'la MESSERVI Conn&ecirc;table, le v'la assermentai, <br>
V'la le proc&egrave;s fini sans avait rain prouvai, <br>
Les temoins a daichairg n'furent pon entendus, <br>
Chest seux si y 'avaient 'tai, la Cour ethai trouvai <br>
Que biaucou des autres voteurs s'&eacute;taient vendus. <br>
La n'est pas la question, je sai qu'in devthai pas <br>
Dans auchun &ecirc;lection, y 'avai ditai travas <br>
Mais de tout chain qui y 'a oquo pus pithiable, <br>
Chest que pour met' les choses sur un pi stable. <br>
Et quand non sai que les choses ne vont pon bain, <br>
Nou est bain obligis de n'arraitai a rain. <br>
Ne v'la l'affaithe, chetait l&agrave; la position, <br>
Fallai <I>clouai</I> pour changhi l'administration. <br>
Je crai en vethitai, que non peut dith, <I>au mains </I><br>
Que dans chu cas, la <I>fin justifie les moyens.<br>
</I><br>
Mousieu NORMAN avait 'tai Chef-de-Police, trais mais, <br>
Chest bain dr&ocirc;le me dit un homme, il &eacute;thai deu vais, <br>
Et bain nou fait, nous dit que la conscience fait peux,<br>
 Qu'oul est la, comme un espaic de Proquleux.<br>
<br>
VESCONT' se trouvait acqusai, y n'voulait pon<br>
Donnai a NORMAN les pi&egrave;ches de conviction.<br>
Y gardi les livres, y disait j'en 'tai pas<br>
La peine d'les emportai, avait l'embarras,<br>
Pour avai la jabb' de les rapportai siez li,<br>
Car il 'tai dam' bain seux de ruoulai<br>
Y dit a Jo, au bezoin j'sis pr&ecirc;t a servi<br>
Oquoth une gestion la pi&egrave;che de chantgni.<br>
Quicq' fais y disait tout bas, pour m&eacute; je crai,<br>
Que MESSERVI est tout pr&ecirc;t a abandonnai.<br>
 Quand MESSERVI eu les livres de VESCONT',<br>
 Y s'mins a faith' l'examen de tuous ses comptes.<br>
 J'li dis, qui n'y verrait qu'fumaie &#147;hi dit veth<br>
 Et oquo chest seux, gen s'tha de la toute naith'<br>
 Y fut oblighi d'faith ses comptes pour tout l'temps<br>
 Qu'il avait &eacute;tai Conn&ecirc;table, dans les neuv' ans<br>
 Y avait chinq-mil ching chents quartiers en arieth.<br>
 Dans ses comptes y'avait <I>en</I> <I>blocq </I>erchu chent Louis<br>
 De Tom GODFRAY, <I>arr&eacute;rages de rat, </I>et pis<br>
 Hil avait <I>oubliai </I>de dith' a qu'est ch&eacute;tai.<br>
 Yn' faisait aucun mention si ch'tai d'vous ou d'm&eacute;,<br>
 MESSERVI se trouvi basqui, yn' pouvait pas<br>
 Continu&eacute; &agrave; faithe le reste du travas,<br>
 Car devant continu&eacute;, y fallait bain savai,<br>
 Car a qu'est que tout chu r&acirc;t la appartenait.<br>
 Alors MESSERVI pensi &agrave; VESCONT', y <I>l'vi<br>
 </I>Et li demandi pour le compte daitailli.<br>
 Y r&eacute;pondit que non, ch'tai sa propri&eacute;tai,<br>
 Qui la gardethai, <I>pour qu'est qui voulait ditai.<br>
</I><br>
 Y s'avait bain que ch'tai la cliai de la position.<br>
 Sans chela, pas moyen d'faith d'examination.<br>
 MESSERVI s'trouve arraitai sans savai bain<br>
Si puourait proc&eacute;dai, si puourait allai pus hien.<br>
L'idaie li vint de demander a Tom<I> </I>GODFRAY<br>
 De vais son livre et au bezoin en copi&eacute;.<br>
 Y demandi a Tom, y dit oui hou pouvais<br>
 Examinai mes livres autant qu'ou voudrais,<br>
 Et en ouvrant le livre MESSERVI trouvi<br>
 Que mousieu GODFRAY d'pis longtemps avait payi<br>
A mousieu LE VESCONT', siez Louis et demi<br>
Pour la paraisse et il les avait gardais,<br>
Car dans ses comptes hin les avait pas portais<br>
MESSERVI dit, en viant 'livre, man <I>vier renard,<br>
</I>Je t'chains achteu, je trouvthai les r&acirc;ts en retard,<br>
Achteu je comprends tout a fait bain ta raison<br>
En ne <I>voulant pon </I>me donnai <I>d'information.<br>
</I>Je te comprends bain achteu, &agrave; vethghia, ma f&eacute;,<br>
Chais pour chonna qu'A, B, C ont votai pour tai.<br>
Siez Maitre ET<I> </I>GRUCHY ch&eacute;tai la m&ecirc;me chose,<br>
Ils avaient aitou fait les affaithes de la paraisse pour une pose.<br>
<br>
Les montants l&agrave; &eacute;taient la balanche, apr&egrave;s<br>
Que les hommes d'affaith' avaient d&eacute;duit les frais<br>
Des dghix proc&egrave;s que la paraisse avait yeu<br>
Avec plusieurs personnes, yeun ou deux avec le Recteu,<br>
 D'm&ecirc;me que le montant ne pouvait pas<br>
 Representai le vrai montant du r&acirc;t.<br>
 Y pouvait y'en avait, &agrave; quicq' chose pr&egrave;s<br>
 Le m&ecirc;me montant &agrave; payi les frais.<br>
<br>
MESSERVI continui, et des r&acirc;ts en retard <br>
Y'avait un' longue list, y fut siez JOHN PERCHARD, <br>
Pour onze louis quinze, nou li montri deux r'chus <br>
Du m&ecirc;me jour, un' annaie avait 'tai portaie. <br>
Quand &agrave; l'autre oul avait &eacute;tai bain gardaie. <br>
Y avait deux annais du sien de Mait' Josu&eacute;, <br>
Il avait san rechu, yn voulait pon l'montrai, <br>
Il avait payi trais ans avec un seul 'r'chu. <br>
Un' annaie avait 'tai portaie, les deux autres <br>
Avaient 'tai gardais, pour gardai compagnie &agrave; l'aut'.<br>
A payait un an, manquait deux, avait payi depis <br>
B oubliait deux ans, en avait payi yeun, et pis <br>
Avait quittai &agrave; payi; JOHN NICOLLE, des Carrieth', <br>
En payi yeun, qu'avait 'tai laissi neuv ans en arrieth.<br>
Y juthi &agrave; MESSERVI qu'il avait dans sa maison <br>
Le r'chu, comme quthateu de Mess DE GRUCHI. <br>
Qui devait chu r&acirc;t la, y ne le porti pon <br>
Dans ses comptes, car je le tcheins de l'h&eacute;thiqui. <br>
Plusieurs personnes &agrave; qui nou s'avai d'mandai <br>
Furent siez VESCONT' pour avai l'r&acirc;t ertuounnai; <br>
Y disaient qui fallait l'faith', par pitchi pour li.<br>
Y faillait mus y' allai que de l'dith &agrave; MESSERVI. <br>
Par ses comptes nou vit, malgrai chain qu'nou s'avait dit, <br>
Que tout <I>&eacute;tai vrai, </I>nou n'en <I>connaissait qu'la maintchi.<br>
</I>Quand es Grandes Routes, une scaine s'&eacute;tait passaie<br>
 Dans la carri&egrave;the &agrave; JEAN DANI&Eacute; DE SAINT CROIX,<br>
 Par rapport &agrave; la m&eacute;zuth' de pierre cassaie.<br>
Philip n'avait pon fuoi dans sa <I>tape, </I>quant ou muoyiait<br>
 La minz&eacute;thiab' <I>tape, </I>tr&eacute;jous oul aluongnait,<br>
 Fallait m&eacute;zuthai avec un <I>court </I>b&acirc;ton d'bois,<br>
 Multipliant par sa longueur, nou s'&eacute;tai pr&egrave;s,<br>
 Pour longtemps &agrave; m&eacute;zuthai non s'en 'tait servi.<br>
 Heutheusement un jour nou vint &agrave; d&ecirc;couvri<br>
Que le b&acirc;ton 'tait trop court, avait ti 'tai racourchi,<br>
 N'oun' savait pon trop, un autre le rempi&egrave;chi.<br>
 Ch'tai en septante-trais, dans le mais de F&eacute;vri,<br>
 Ph'lip donn' un r'chu pour chent verges d'pierre cassaie<br>
 Y devait les fourni apr&egrave;s la Saint-Jean passaie.<br>
 Ph'lip &eacute;tait tr&egrave;s-content, y 'tait satisfait,<br>
Y fournit toute la pierre dans l'haut d'l'&ecirc;tai ;<br>
Y s'mins en travas &agrave; carri&eacute;, y n'eut pon peux, <br>
Au lieu de chent, il en cassi chent soisante-deux. <br>
Le r'chu pour les chent verges, y fut rapportai <br>
Apr&egrave;s du d'vis, dans sa quisine y fut br&ucirc;lai. <br>
Chest tout vrai chain que j'vos dit, le sien qui le fis <br>
Me la dit, et il est oquo tout pien de vie. <br>
De m&ecirc;me les Grandes Routes payaient <br>
Les m&ecirc;mes verges de pierre deux fais <br>
Le prumi r'chu avait 'tai pr&eacute;sentai <br>
Deux jours apr&egrave;s qu'il avait 'tai donnai. <br>
Et pis les prumieth chent verges s'ertrouvaient dans <br>
Les comptes des Grandes Routes l'ann&eacute;e en venant.<br>
<br>
Dans une autre carri&egrave;th' y'avait un autre mouchai <br>
De pierres cassaie, et MESSERVI le fit transportai <br>
Tel qu'il avait 'tai laissi, par l'homm' qui l'avait cassai. <br>
Avant de la transportai, MESSERVI l'eut mezuthai. <br>
Y le fit mezuthai par le chentgni JOSU&Eacute; DOUTHAI. <br>
Y mezuthai de la pierre, Jo yest bain aufai, <br>
Le muochai de pierre ne contenait pas la mainthi<br>
 De tout chain que les Grandes Routes en avaient payi, <br>
Y'en avait une fraction pus que l'quart dudit montant. <br>
Y'avait yeu <I>sans auqun </I>doute quicq <I>gros erreur </I>la 'dans.<br>
<br>
Un homme du cotai d'la Bouctethie,<br>
Pour votai y y'avaient offert dghix Louis,<br>
Mais le bachouard ne voulit pas dith' oui.<br>
Tout d'un coup l'v'la diminu&eacute; d'un quarthi,<br>
Je le s&ucirc;mes justement en buoun temps,<br>
 Car je hien ava&icirc;mes offert tout autant.<br>
 Ch'tai domage car il en avait bezoin.<br>
 A sa famil' v'la qu'&eacute;thai fait du bain<br>
A ses esfans v'la qu'&eacute;thai acatai bain du pain.<br>
De chais cas la je m'born&acirc;hai a en cit&eacute; deux<br>
Y s'&eacute;taient vantes que Charles n'votai pon contr'hieux,<br>
Jo fut le vais, le jour devant l'&ecirc;lection, Charles dit j'crai<br>
Qu'ou n'avais pas l'intention de me laissi votai.<br>
Jo dis, vote pour nous, man garson, comm' un homme,<br>
Et tu verras demain, que ta voie s&eacute;tha buounne.<br>
Y dis j'ai l'intention de votai pour MESSERVI,<br>
L'lendemain, quand pour votai au <I>poll</I> y s'presenti,<br>
Le Juge GRUCHY<I>, </I>tout de suite y li dis, mais<br>
Je vai que par la Liste ou n'avais pas de voie.<br>
<br>
Quant sa ch&eacute;dule du r&acirc;t fut examinaie, nou vis <br>
Que l'expertise de son gardin avait tai changhie, <br>
Car il avait pour des annais payi quatre quarthiers. <br>
Le quatre y'&eacute;tait, et avait 'tai changhi en un trais. <br>
L'expertise avait 'tai faite et apr&egrave;s nou mins <br>
Sa terre &agrave; un louis mains qu'la sienne &agrave; ses vaisins; <br>
La terre au quozin Jean 'tait sus les trais c&ocirc;t&eacute;s, <br>
Ou l'&eacute;tait evaluaie &agrave; un louis de pus par verg&eacute;e.<B><br>
</B><br>
Y'avait Captaine LE GROS, le Chantgni LE SUEUX<I>,<br>
</I>Et le Chantgni GODGEAUX n'&eacute;taient pon d'avec yeux,<br>
Y furent aitou pinchis quant &agrave; lus fonci,<br>
Sus lus ch&eacute;dule le buoun chiffre 'tait croisi,<br>
Et un autre y avait &eacute;tai substituai;<br>
Un nombre de quartchiers y'avait 'tai ajuoutai;<br>
D'autres, <I>des hammins, </I>chest vrai comme je vos l'dis,<br>
Du m&ecirc;me montant ils avaient &eacute;tai d&eacute;duis<br>
 Car fallai g&acirc;gni sus les prumiers<br>
 Chain qu'&eacute;tai perdu sur les derniers.<br>
De m&ecirc;me pour la paraisse, y n'y avait rain<br>
De perdu, et tout finissait tout &agrave; fait bain. <br>
Y avait des gens, sans droit, nou lus en donnait; <br>
A d'autres, le droit qu'ils avaient, nou lus &ocirc;tai <br>
Nou disait, chest le Comit&eacute; qu'a fait chela.<br>
M&eacute; j'ai trejous dit, chest un autre qu'a passai par l&agrave;, <br>
Car je sis seux, si j'avait 'tai le Comiti, <br>
Le <I>buouan<B> </I></B>chiffre n'&eacute;thai pon 'tai <I>corrigi</I>.<br>
Quand n'ou me demande, qu'est qui la fait? j'dis j'en sai pon, <br>
V'la qui eu <I>quasi</I> l'effet d'changhi l'&ecirc;lection. <br>
<I>Y a des gens quand ils ont quicq' dro &agrave; faithe, <br>
Y n'vont pon cherchi des t&eacute;moins, ni un notaith.<br>
</I><br>
Es Assembi&egrave;es que MESSERVI pr&eacute;sidait<br>
Y l'picangnaient, cherchant &agrave; l'faith' s'oubliai,<br>
Mais y n'y avait pas moyen, car MESSERVI<br>
Pour yeux &eacute;tait un tout petit mio trop vi. <br>
Quicq' fais en l'picangnant, y li demandaient.<br>
Y disait, sans faith' la mine de rain, faut vais<br>
Dans les comptes de Mousieu LE VESCONT <br>
Si v'la qui y'est, ils en avaient honte,<br>
Le Chentgni Palo lus dit de se taith,<br>
Car ils &eacute;taient seux d'en avai du pieth. <br>
Veuilles des Assembl&eacute;es <br>
Fortement contestais.<br>
Une affiaith fut d&eacute;cidaie par une vois<br>
 L'affaith 'tai venue diversement pr&egrave;s<br>
 Maitre Nicolas de la Bouct&eacute;thie,<br>
 Vint une heuth 'tard, san vaisin le fis<br>
 Dans la matinaie, il avait t'ai l'vais,<br>
 Hil l'trouvi quochi sus l'sofa aupres<br>
 De s'nauluouge, vite dans un clien dghi<br>
 L'auluouge, d'une heuthe y r'targhi,<br>
 Nicolas, frottant ses hiers, ergardant<br>
S'nauluoge, dit y n'est pas oquo temps<br>
S'erquoch', prend un <I>nap </I>et fini, par s'l'vai, <br>
Se chang', mins ses souhiers, et s'en allai <br>
Quand san vaisin l'rencontre, y r'venait, <br>
Y li dis, l'chentgni a cherchi pour tai. <br>
Pour nous l'affaith 'tait passaie, heutheus'ment, <br>
Notre homm' 'tai sauvai par la voie du Pr&eacute;sident.<br>
<br>
Y cherchaient sus tuous les sens a nos jouai, <br>
Je t'aimes bain d'avai MESSERVI, il les arrangai,<br>
 Je t'aimes pour avai un Concert, et le Comiti,<sup><a href="#2">(2)</a></sup><br>
 Dans l' mais de Novembre, l'fixi pour Janvi. <br>
Tout &eacute;tait pr&ecirc;t les billets &eacute;taient vendus <br>
Y'en avait dans les trais chants ou m&ecirc;me pus, <br>
Le b&eacute;nific' du concert, le net produit, <br>
Etait pour les pauvres, pour les soulagi.<br>
<br>
<br>
<br>
Y'n s'en g&ecirc;naient pon ils &eacute;taient d&eacute;cidais <br>
D'nos emp&egrave;chi, en nommant Mess DE SAIN' CROIX, <br>
Pour de l'&ecirc;cole en &ecirc;tre I'Tr&eacute;sori, <br>
Pour rempl&ecirc;chi leancien Ma&icirc;t' JEAN DE GRUCHI, <br>
Et pis pour quand le jour du concert vendrai <br>
Jo lis dit, frume tout, prends la cliai siez tai. <br>
Fai d'ii-i&ecirc;n-ie, cliest d'm&ecirc;me qui faut l'sarr&ecirc;tai. <br>
Ch'tai dans l'&eacute;cole que l'concert devai se passai <br>
Et MESSERVI avait promins d'allai pr&eacute;sidai. <br>
Dans le Comit&eacute; <sup><a href="#3">(3)</a></sup> ils avaient un' majoritai <br>
De quatre, j'etions dans une grande minoritai.<br>
Y se vantaient d&ecirc;ja de lus coup, ne v'la ti pon<br>
Y vont vais mousieu le Recteu pour une reunion<br>
Du Comit&eacute;, MESSERVI dit fallait ergardai<br>
Car ils &eacute;taient d&eacute;cidais de cherchi &agrave; nos jouai.<br>
Fallait attendre jusqu'au prumi jour de l'annaie<br>
Pour chti jour la, y lus promettait une bordaie.<br>
Par le Contrat d'l'&ecirc;cole, tout personne qui payait<br>
Une contribution de pas mains d'un Louis dev'nait<br>
Du Comit&eacute; pour l'annaie, hin fallait pas payi<br>
La contribution avant l'prumi jour de Janvi.<br>
Mousieu du Heaume lus dit que chetai MESSERVI<br>
Qui ne voulait pon vais le Comit&eacute; reuni.<br>
Y demandent a MESSERVI la raison<br>
Qu'il avait, car pour chest qui ne voulait pon.<br>
Y dis, estu bachouard, si Mousieu voulait<br>
Y l'convocqthai bain, sans m&ecirc;me m'en palai. <br>
Ma f&eacute; tu m'&eacute;tonne, John, sai tu pon bain <br>
Si le Recteu voulait y narraitai pour rain. <br>
De m&ecirc;me pour des semaines en enthi, <br>
Hil allaient d'un &agrave; l'autre, nou reussi. <br>
A g&acirc;gni du temps, le Comit&eacute; fut convoqui <br>
Pour le traisi&egrave;me jour du mais d'Janvi, le prumi <br>
Jour de l'an, y hieu ching membres qui furent payi <br>
Un Louis tout rond pour lus annaie de contribution <br>
En faveur de l'Ecole, demandant que lus non <br>
Sait ajoutai au Comit&eacute;, nou lus demandi <br>
De v'nin <I>assistai</I> le lendemain au Comiti. <br>
Le lendemain y vinrent un' heuth' devant l'temps, <br>
Y s'muchirent &agrave; haut dans yeun des appartements. <br>
A l'heuth' fixaie lus hommes arrive, <br>
Ils &eacute;taient contents, yn' faisaient qu'rithe.<br>
<br>
Dans la salle le Recten s'mins en train d'proc&eacute;d&eacute;, <br>
Y faisait grand frai, ch'tai dans le fond de l'hiv&eacute;. <br>
MESSERVI dit, y faut allai de l'autre c&ocirc;tai, <br>
Car pour de li il &eacute;tait pus qu'&agrave; maintchi g&eacute;lai <br>
Il avait fait allumai du feu. Mais en effet, <br>
Se fit Jo, y s'en furent, &agrave; la porte un arrait se fait. <br>
Y'avait chinq personnes &agrave; lus cauffai. Demandais! <br>
Se fit Jo, yien v'la ti une fichue &ecirc;cauffaie, <br>
Nou li dit qu'ils avaient payi lus contribution, <br>
Et qu'ils &eacute;taient la &agrave; attendre la r&eacute;union <br>
Du Comit&eacute;, pour nomm&eacute; un nouveau <I>Tr&eacute;sori</I>, <br>
Et pour <I>rempi&egrave;chi</I> l'ancien Mait' JEAN DE GRUCHI. <br>
Jo vit tout de suite comment qu'la chose allait <br>
Y dit de suite, y n'y a pas moyen d'l'en otai. <br>
Ils &eacute;taient venus pour nommai Mess DE SAIN'-CROIX, <br>
Yn' sattendaient gueth &agrave; une patheille bordaie; <br>
Y contaient pas mains de quatre de majorit&eacute;, <br>
Et y s'y en trouvait chainq &agrave; les contre-carr&eacute;. <br>
Ch&eacute;tai Philip qu'&eacute;tait diversement bain ermins, <br>
Car il avait <I>prins</I> des sous pour <I>convi&eacute;</I> ses hammains <br>
Etaient ti m&acirc;ris, et en sortant le piano <br>
Entrait, j'eu peux, je pensais qui y'&eacute;thaient fait quicq' dro.<B> <br>
</B>J'ai tr&eacute;jous creu que si j'avait 'tait dans la gnait, <br>
Quicqu'uns de yeux en sortant y &eacute;thaient fait quicq' m&ecirc;chait.<br>
<br>
Une autre fais il &eacute;tait question d'un vingtgni <br>
A rempi&egrave;chi le sien d'la Vingtaine du Rondi ;<br>
J'aitaimes d&eacute;cidais que fallait y pi&egrave;chi <br>
Le Petit Captaine Maitre Ph'lip DE GRUCHI, <br>
Sans opposition, car le Chantgni avait dit <br>
Je sommes pour le candidat a MESSERVI.<br>
<br>
L'Assembi&eacute;e avait 'tai fixaie pour le Mardi, <br>
Le Lecteu eu un accident le Samedi, <br>
Y ne pouvait pas &ecirc;tre, pous vais affich&eacute; <br>
L'annonce, et hin pouvait poil la r&eacute;cord&eacute;. <br>
Tout avait 'tait arranghi avec le Recteu,<br>
Qui promins de v'nin a la pi&egrave;che du Lecteu. <br>
Le Mardi &eacute;tait le grand-dhau, j'tais au lanchon <br>
Du cotai de la Rocque pr&egrave;s de l'Avathizon <br>
Hiuen de l'us hommes vint, cherchant a s'mochi de m&eacute;.<br>
Y me disait que j'allaimes en atrap&eacute;<br>
Car hou s&eacute;thais bain arranghis &agrave; l'assembi&eacute;e.<br>
J'avons fait toute la paraiss' la gnait passaie,<br>
Tuous nos principaux y se'thont, chest d&eacute;cidai <br>
Chest le jeune Tom CABO qui s&eacute;tha nommai.<br>
<br>
A une distance je vi MESSERVI, qui grattait <br>
Avec son croquet, yn' pathaissait pon en atrapait. <br>
Je m'apraiche de li sans faithe la mine de rain, <br>
Je lis dis que j'allaimes en atrapai bel et bain.<br>
&#147;Hi r&ecirc;pondit qu'in criait pon.&quot;<br>
Y pensait que je faisais allusion<br>
A du lanchon. <br>
Je lis dis chest &agrave; l'assembi&eacute;e <br>
Qu'on avais chutte arlevaie. <br>
Je fus quicqu' temps a l'expliqui <br>
Tout chain qui m'avait &eacute;tai dit.<br>
Y dit, et bain je les jouothons oquo,<br>
Yn' nomthont pon le jeune Mess CABO.<br>
<br>
MESSERVI en arrivant siez li, &ecirc;crivi<br>
Au Recteu, li demandant d'li faith' un piaisi<br>
De venin siez Maith' Charles a la Mont Bilo.<br>
Fallait y restai, et pis s'montrai pas trop<br>
 Restai l&agrave; et yn' fallait pas sorti<br>
 Que quand Nicolas veindra pour le qu'si,<br>
 Quand il enverrait cherchi, y vaindrai<br>
 Pour le billet d'convocation recordai.<br>
Devant l'heuth qu'avait &eacute;te fixaie pour l'assembi&eacute;e<br>
Le chentgni arrive avec une armaie,<br>
Il 'tai sergent, y qu'mandait deux compagnies,<br>
Yeune de Rozai, l'autre de la Bouct&eacute;thie.<br>
Nos hommes arrivent aitou, mais pas comm'hieux.<br>
J'e n'en ava&icirc;mes pas m&ecirc;me heun pour lus deux<br>
MESSERVI &eacute;tait s&eacute;thieux, y l'criaient mari.<br>
Y cherchaient, un petit mio, a se fichi de li.<br>
Apr&egrave;s quicqu' temps y dit qu'fallai proc&eacute;dai<br>
Tout le monde 'tai venu qui devai arrivai.<br>
Y lut le billet, et dis sam'di passai<br>
Le Lecteu tchi comme un mort, en ville, et<br>
De m&ecirc;me y n'avait pas recordai le Billet,<br>
Y dit de son ton tout s&eacute;thieux, <I>j'&eacute;thais grand tort</I><br>
Si je proc&eacute;dais sur un billet sans record<br>
 Par compagnies, ils 'taient venus tous<B>,<br>
</B>Mais y s'en ralaient tous pat-&agrave;-coue,<br>
 Car le chentgni, Mait' JEAN PALO,<br>
Pour Mess CABO n'offrait pon d'frico;<br>
 Chaqun s'en allait si&egrave;z li pour vais<br>
 Sa buounne femme versai du th&ecirc;,<br>
 A l'exception de Mait' JEAN PALO et deux ou trais,<br>
 Qui restirent tout' lu saithaie si&egrave;z Mess LE GALLAIS<br>
 Pour savai qui faithe, la semaine en venant,<br>
 Y dirent, n'y'&agrave; pas moyen, ils &eacute;thont tuous lus gens.<br>
La semaine en venant Mait' PH'LIP DE GRUCHY<I> </I>fut nommai<br>
Sans opposition, car par le <I>Chentgni</I> y fut secondai<br>
<br>
Et apr&egrave;s quicq'temps, MESSERVI vint p'ti &agrave; p'ti.<br>
Dans l'assembi&eacute;e y parvint &agrave; les maitrisi <br>
Longtemps avant la fin de sa prumieth gestion <br>
Y quemanchait &agrave; lus donnai satisfaction.<br>
Il &eacute;largissait les routes, le r&acirc;t s'erchevait, <br>
Y brulai des <I>billets </I>et la dette diminuait. <br>
Apr&egrave;s trais ans y fut mins &agrave; l'unanimit&eacute;, <br>
Car personne n'&eacute;thaient ozai l'opos&eacute;. <br>
Apr&egrave;s qui fut assermentai, y pensi <br>
Qu'il &eacute;tai grand temps de pensai &agrave; pi&egrave;chi <br>
L'auluoge, qu'il avait promins, dans le qiochi;<br>
Y fit une <I>collecte</I>, y r&eacute;ussi;<br>
Y demande &agrave; l'Assembi&egrave;e, qui dit oui.<br>
<br>
PH'LIP BINET dit qu'oul a cuoutai quat' chents louis,<br>
Il a 'tai tr&eacute;jous fort, y sait bain chiffr&eacute;;<br>
A multiplier y est bain aufait, et pis<br>
Yn' <I>sait pas</I> du tout comment <I>exag&eacute;thai,<br>
</I>J'en veurs pon cherchi &agrave; changhi s'nopinion,<br>
Je sai bain que che s&eacute;thai peine perdue; <br>
Mais pour l'empa&icirc;chi de dith' chain qui n'est pon, <br>
Je vos dithai tout chain qu'ou la 'tai vendue. <br>
Mousieu HOLLINGSHED a yeu chent-septante <br>
Louis, oul' a quoutai mains de trent' &agrave; pi&egrave;chi, <br>
Chain qui la monte &agrave; deux chents; nonante <br>
Louis ont 'tait ramassais par MESSERVI. <br>
Il est facile, Ph'lip, tes calquls, d&eacute;duis <br>
Nonante de deux chents, tu &eacute;thais le prix <br>
Exact de chain qu'a payi la paraisse. <br>
Ne cherche pon a tapai sus la grosse caisse <br>
Ne continue pon un si haut chiffre &agrave; dithe, <br>
Car les siens qui savent en bouff' de rithe.<br>
Ne continue pon, man Philip, je t'en prie;<br>
N'crie pon si haut, ne jette pon d'itais cris.<br>
Car, Philippe, sai tu bain que pour acheteu, <br>
Tu n' dev'thais pon &ecirc;tre si du sus l'Recteu <br>
Tu t'en rappelle, chetai dans le chimtieth', <br>
Sus sa propri&eacute;tai, chetai oquo pieth'.<br>
Allons, Philippe, ne dit pon rain, <br>
Ne te ga&icirc;ne pon, tout va bain. <br>
Car v'la qui va biaucou mus que dans le temps <br>
Du buoun' homme, quand il &eacute;tait surveillant ;<br>
Il abatai les bois, tr&eacute;buchai les bancs. <br>
Le lendemain en assembi&egrave;e y faisait du bri, <br>
Les siens qui l'avaient fait y' voulait les ataqui <br>
Il oubliait tr&eacute;jous de dithe que ch&eacute;tait li. <br>
Oquoth' un' fais t&acirc;che de cessi tan gnolin, <br>
Ne continue pon tr&eacute;jous tan fichu b&ecirc;tifien.<br>
<br>
Apr&egrave;s siez ans, nou d'mand' &agrave; MESSERVI d'continu&eacute;,<br>
Donnant une adresse que deux chents avaient sign&eacute; ;<br>
Nou li donni un magnifique pr&eacute;sent <br>
D'un set a th&ecirc; et a caf&eacute; en argent.<br>
Y dit, et bain oui, pour oquothe un' fais,<br>
Apr&egrave;s trais ans de pus faudra t&acirc;chi d'vos grais.<br>
<br>
Apr&egrave;s que MESSERVI fut mins conn&ecirc;table,<br>
Il eut soin de mettre en &ecirc;tat convenable<br>
Le d'vant de l'Eghise; y fit<B> </B>mettre un pavet<br>
Jusqu'en d'vant de la maison &agrave; PHILIP DUOTHAI,<br>
Et les pierres y les r'p&ecirc;chi tout-&agrave;-fait en drait<br>
L'entraie de l'Eghise, y y'avaient d&ecirc;j&agrave; un' fais 'tai.<br>
<br>
Avec les pierres l'histoithe a qu&eacute;manchi, <br>
Avec les pierres l'histoithe ou va fini. <br>
En allant jusqu'&agrave; l'Eghise, nou peut les vais,<br>
Y sont toutes l&agrave;, but &agrave; but, toutes les trais, <br>
A l'entraie du chimtieth', et y sont la comme<br>
<I>Monument</I> muet de la <I>perfidie</I> d'un homme.<br>
<br>
FIN.<br>
<br>
</TD></TR></TABLE></CENTER>

<a name="1"></a>(1) Il 'tai aquzai d'avai tapai sus sa pouchette, en disant a hieun des &ecirc;lecteurs, <I>chest du solide </I>que j'ai ichin, chetai quicq' chose de <I>bain grave</I>.<br>
<br>
<a name="2"></a>(2) Comiti de plusieurs partisans de MESSERVI.<br>
<br>
<a name="3"></a>(3) Comiti Paroissial avec chinq membres nommais par l'Assembi&eacute;e.<br>
<br>
<br>
&nbsp;<p>
<FONT SIZE=2>
<I>Viyiz &eacute;tout:</I><p>
<UL>
<li><A HREF="la_trinnete.html">La Trinnet&eacute;</A><p>

<li><a href="counnetablye.html">L&eacute; Counn&eacute;tablye d'la Trinit&eacute;</a><p>
<li><a href="electrin.html">Election de la Trin'tait</a><p>
<li><a href="electri2.html">Election de la Trin'tait 2</a><p>
<li><a href="playground.html">La Fichue Pi&egrave;rre du Play-Ground!</a><p>
<li><a href="rimeraison.html">De La Trinit&eacute;, une "Nouvelle Chanson," avec beaucoup moins de rime que de raison</a><p>
<li><a href="messervi.html">Ouras pour Messervi!</a><p>
<li><a href="vraitrin.html">Adraisse &egrave;s vrais Trin'tais</a><p>
<li><a href="allaischerchi.html">Allais cherchi des voies!</a><p>
<li><a href="pmconnetablye.html">L'&ecirc;lection pour Conn&eacute;tablye</a><p>
<li><a href="connaitable.html">Notre Election pour Conna&icirc;table</a><p>
<li><a href="pmconnetablyes.html">Ph'lip p&acirc;sle des Conn&ecirc;tablyes</a><p>
<li><a href="connetablye.html">Comment s'prendre pour &ecirc;tre Conn&ecirc;tablye</a><p>
<li><a href="politics.html">La Politique en J&egrave;rri</a><p>
<li><a href="votevoc.html">L&eacute; vocabulaithe d'la politique en J&egrave;rriais</a><p>
<li><a href="connetable.html">La Meunicipalit&eacute; en J&egrave;rri</a><p>


<li><a href="elections_16.html">&Agrave; la sant&eacute; du candidat</a><p>
<li><a href="elections_3.html">Achteu que l'&eacute;lection pouor Juge est pass&eacute;e</a><p>
<li><a href="elections_10.html">Au mais d'd&eacute;cembre il est pour y'aver d's &ecirc;lections</a><p>
<li><a href="elections_15.html">L'Caouain comme candidat pour Juge</a><p>
<li><a href="elections_32.html">Ch'tait Mardi pass&eacute; qu'&eacute;tait l'grand jour, gar&ccedil;ons</a><p>
<li><a href="elections_34.html">Deux d'gouts d'jerriais</a><p>
<li><a href="elections_25.html">Les d'vis du Bouan'homme George</a><p>
<li><a href="elections_6.html">Les d'vis du Bouan'homme George</a><p>
<li><a href="elections_5.html">L'&ecirc;lection &agrave; Ste. Mathie</a><p>
<li><a href="elections_17.html">Une &ecirc;l&eacute;ction m&eacute;mothablye</a><p>
<li><a href="elections_20.html">Electioneering secrets</a><p>
<li><a href="elections_26.html">Electioneering topics</a><p>
<li><a href="elections_4.html">Les &Ecirc;lections</a><p>
<li><a href="elections_7.html">&Eacute;lie &agrave; l'&ecirc;lection</a><p>
<li><a href="elections_23.html">Elie va baithe du th&eacute;e siez une Suffragette</a><p>
<li><a href="elections_33.html">En Jerri, il n'y a rein de dith&egrave;t qu'une &eacute;lection pouor &eacute;clairer les gens!</a><p>
<li><a href="elections_27.html">Flippe Groua&icirc;sille</a><p>
<li><a href="elections_14.html">La grande &ecirc;lection</a><p>
<li><a href="elections_37.html">Jean Cabot pour Juge</a><p>
<li><a href="elections_19.html">Les Messieurs de la Cour ont d&eacute;cid&eacute; d'av&egrave;r l'election un Vendredi</a><p>
<li><a href="elections_28.html">Nos D&eacute;put&eacute;s</a><p>
<li><a href="elections_39.html">Ma p'tite bord&eacute;e!</a><p>
<li><a href="elections_29.html">Madame L'Election</a><p>
<li><a href="elections_38.html">Mathi&egrave;the d'&ecirc;lection</a><p>
<li><a href="elections_35.html">Mort de mes os, le pouore caouan est triste</a><p>
<li><a href="elections_1.html">Mister Pain on current events</a><p>
<li><a href="elections_13.html">Nos r'vel&agrave; gr&eacute;s de deux bouans Chantn'iers pour treis ans d'pus</a><p>
<li><a href="elections_18.html">N'v'la donc les &eacute;lections termin&eacute;es</a><p>
<li><a href="elections_31.html">Pour la tre&icirc;zime et derni&egrave;the le&ccedil;on &agrave; l'entou d&eacute; la bord&egrave;e d'&ecirc;lection &agrave; St. Ou</a><p>
<li><a href="elections_11.html">Un projet de Louai permettant &egrave;s Inspecteurs des C'mins de si&eacute;gi et d'voter</a><p>
<li><a href="elections_8.html">Tchi s&egrave;rt l&eacute; publyi s&egrave;rt un ingrat</a><p>
<li><a href="elections_36.html">V'la don un Juge d'&ecirc;lu sans qu'i' y ait ieu une &ecirc;lection</a><p>
<li><a href="elections_12.html">V'l&agrave; l'Election G&eacute;n&eacute;rale qu'appr&eacute;che</a><p>
<li><a href="elections_30.html">V'l&agrave; Marie Hibou en hertchin avec les autorit&eacute;s!</a><p>

<li><a href="elections_21.html">Un Av&egrave;rti au candidat</a><p>
<li><a href="elections_24.html">Dans la p&acirc;raisse de man biau cliochi</a><p>
<li><a href="elections_2.html">L'Election &agrave; St. Sauveux</a><p>
<li><a href="elections_22.html">I' yavait quatre John qu'&eacute;thaient aim&egrave;t la 'job'</a><p>
<li><a href="elections_40.html">Le Jour de l'&Eacute;lection</a><p>
<li><a href="elections_40a.html">Avant l'&Eacute;lection</a><p>
<li><a href="elections_9.html">Saint Louothains: Election pour Chantgniers</a><p>
<li><a href="zut.html">Les Elections, par Zut</a><p>
<li><a href="pm3candidat.html">Ph'lip et un traisi&egrave;me candidat</a><p>
<li><a href="pmelection.html">L'&Ecirc;lection</a><p>
<li><a href="pmchiviethe.html">Ph'lip et sa chivi&egrave;the</a><p>
<li><a href="cahouain_deputations1923.html">Quant ch&egrave;s l'temps des d&eacute;putations</a><p>
<li><a href="cahouain_elections1920.html">L'autre jour j'tais sus le bridge</a><p>
<li><a href="cahouain_elus.html">&Ecirc;lus sans opposition</a><p>
<li><a href="gdfpassant.html">En p&acirc;ssant...</a><p>

<li><a href="gruechi.html">Another 'Petite Histoire.'</a><p>
<li><a href="gruechi2.html">Les Petits Etats</a><p>
<li><a href="champclair.html">Repr&eacute;sentation &agrave; la Cour Royale</a><p>
</UL>
</FONT>

&nbsp;<p>

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>

</BODY>

<!-- Mirrored from members.societe-jersiaise.org/geraint/jerriais/election1877.html by HTTrack Website Copier/3.x [XR&CO'2014], Tue, 15 Jul 2025 14:04:06 GMT -->
</HTML>
