<HTML>

<!-- Mirrored from members.societe-jersiaise.org/geraint/jerriais/terresainte.html by HTTrack Website Copier/3.x [XR&CO'2014], Tue, 15 Jul 2025 14:00:34 GMT -->
<HEAD>
<TITLE>Un Viage en T&egrave;rre Sainte</TITLE>
<META  name="keywords" content="JÃ¨rriais, Jersey language, langue jersiaise">
<META  name="description" content="J&egrave;rriais: la langue d'J&egrave;rri.">
</HEAD>
<body bgcolor="#ffffff" text="#000000" alink="#00FF40" link="#6BB12C" vlink="#215e21">

<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>

<center><font color="#215e21"><h2>Un Viage en T&egrave;rre Sainte</h2></font></center><p>
&nbsp;<p>
<center><I>Chu viage en T&egrave;rre Sainte fut entr&eacute;pr&icirc;ns par l&eacute; Sieur <a href="lefeuvre.html">L&eacute; Feuvre</a> en 1951.<br></I></center>
<br>
<br>
D&eacute;pis qu&eacute; j'm&eacute; connais, j'avais r&ecirc;v&eacute; d'vaie la T&egrave;rre Sainte! L&eacute; pays io&ugrave; qu'Notre Seigneur vit l'jour pour la preunmi&eacute; fais dans Sa vie sus la t&egrave;rre! L&eacute; pays o&ugrave;-est tch'I' v&ecirc;tchut parmi l's'hommes, et o&ugrave;-est tch'I' fit tant d'bein dans Ses trente et tchiques ann&eacute;es d&eacute;vant subithe le martythe d&eacute; la crucifixion pour nouos p&eacute;ch&eacute;s, pour qu&eacute; San P'p&egrave;e - not' P&eacute;the B&eacute;nin &agrave; tous - nouos donn&icirc;sse la vie &ecirc;t&egrave;rnelle si j'la m&eacute;thitons, et si j'avons la fouai et la crianche en Li!<br>
<br>
Touos les jours qu&eacute; l'Bouan Dgieu, dans sa grand' mis&eacute;ricorde, m'accord&eacute;tha sus chutte t&egrave;rre, j'Li s'sai r'conna&icirc;ssant pour m'aver perm&icirc;ns d'mett' les pids en T&egrave;rre Sainte - sanctifi&eacute;e par la Pr&eacute;sence du Seigneur Li-m&ecirc;me, et b&acirc;ptisie par San Sang pr&eacute;cieux. Tchi souffrances tch'Il enduthit pour nous sus l'Golgotha &agrave; J&eacute;rusalem! Tchi privil&egrave;ge d'&ecirc;t' p&egrave;rm&icirc;ns d'suivre ses pas dans l'C'min d'la Crouaix! I' n'est pas donn&eacute; &agrave; tout l'monde d&eacute; l'faithe d&eacute;vant mouothi - et j'sis si r'conna&icirc;ssant d'aver 't&eacute; iun des privil&eacute;gi&eacute;s qu&eacute; j'm'en vais vouos raconter, du mus qu&eacute; j'peux, man viage dans les pays appel&eacute;s d'nouos jours Isra&euml;l, L&eacute; Jourdain, La Syrie et L&eacute; Liban - la &#147;T&egrave;rre Sainte&#148; des temps biblyiques.<br>
<br>
M&eacute; r'v&eacute;la en m&eacute; acouo eune fais - et j'm'y pliais bein! Ch'est dr&ocirc;le comme nou s'accou&ocirc;teunme &agrave; la vie &agrave; bord d'un navithe!<br>
<br>
J'avions &agrave; peine tchitt&eacute; la ca&ucirc;chie &agrave; Marseille quand j'viyais un bieau ch&acirc;t&eacute; en d'houors d&eacute; la rade. J'l&eacute; r'gardais &agrave; trav&egrave;rs d&eacute; mes longues-veues quand j'm&eacute; sis rappel&eacute; qu&eacute; ch'tait l'ch&acirc;t&eacute; d'If, que j'viyais, l&eacute; ch&acirc;t&eacute; dans tchi qu&eacute; l'fanmeux Monte Cristo fut prisonnyi!<br>
<br>
J'sis si content d'&ecirc;t' en m&eacute; qu&eacute; j'ai d&ecirc;j&agrave; c'menchi &agrave; oublier tout l'embarras qu'j'ai ieu d'vant monter &agrave; bord du &quot;Champollion&quot;, chu bieau bat&eacute; Fran&ccedil;ais ich&icirc;n tchi s'en va nouos porter toute la londgeu d'la M&eacute;diterran&eacute;e &agrave; Ha&iuml;fa pour vaie la T&egrave;rre Sainte. L'embarras d'tchitter J&egrave;rri pour v'n&icirc;n tout l'trav&egrave;rs d&eacute; la France pour prendre l&eacute; bat&eacute; &agrave; Marseille, et pis la longue attente sus la ca&ucirc;chie d'chu port-l&agrave; pour aver la Douane &agrave; examinner mes bagages - un tas d'jannes &Ecirc;gyptiens, Libanais, Jourdainais, Syriens et Juis &agrave; l'entou d'm&eacute; &agrave; bailli d'lus becque &agrave; tue-t&ecirc;te dans les langages d&eacute; lus pays - les porteurs d&eacute; bagages &agrave; lus entr'chicangni pour vaie l'tch&eacute; qui port&eacute;thait l'pus d'bagage pour l&eacute; pus d'monde pour l&eacute; pus d'sou p&ocirc;ssibl'ye! Et m&eacute; l'seul J&egrave;rriais parmi tout chu t&icirc;ntamarre-l&agrave;!<br>
<br>
Man compangnon d'cabinne est un janne docteu Fran&ccedil;ais. I' patha&icirc;t charmant. Il 'tait bein content d'vaie qu&eacute; j&eacute; n'tais pon &Ecirc;gyptien ou Arabe, ou tchiquechose d&eacute; m&ecirc;me! Il m'a dit tch'i' n'avait pon rencontr&eacute; d'J&egrave;rriais d'vant, mais qu'j&eacute; n'pathaissais pon fort sauvage! Ch'est seux qu'j'allons accorder comme des clioches!<br>
<br>
D'bouanne heuthe hi&egrave;r matin j'pass&icirc;mes par les Bouoches d&eacute; Bonifacio, entre la Corse et la Sardaigne, et j'entr&icirc;mes dans la M&eacute; Tyrrh&eacute;nienne. J'eunmes eune belle veue des c&ocirc;tes des deux &icirc;les. En r'gardant la Corse auve mes longues-veues, j'pensais au fanmeux <a href="napoleon.html">Napol&eacute;on</a>, n&eacute; &agrave; Ajaccio, pas bein liain d'io&ugrave; qu&eacute; j'tions. Ch'est seux tch'il aimait la t&egrave;rre qu&eacute; j'viyais d'vant m&eacute; - comme j'aime la t&egrave;rre des Landes d&eacute; <a href="st_ouen.html">Saint Ou&euml;n</a>!<br>
<br>
D&eacute; vi&egrave;rs quatre heuthes &agrave; mat&icirc;n j'nouos sommes l&eacute;v&eacute;s pour vaie l'fanmeux volcan - Stromboli. I' m'fait penser &agrave; un gros bouanhomme assis dans la m&eacute; &agrave; feunmer sa pipe et &ecirc;copi du feu! Longtemps d'vant arriver aupr&egrave;s du volcan, nou vait comme si ch'tait deux rouoges ribans suspendus dans l'ciel, et couronn&eacute;s d'eune fliambe d&eacute; feu &ecirc;cliatant et tourbillonnant d'temps en temps. &Agrave; m'suthe qu&eacute; not' navithe appr&eacute;chait du volcan nou viyait bein que chein tchi pathaissait comme des ribans d'feu 'taient des p'tites rivi&eacute;thes d&eacute; lave tchi d'vallaient sans arr&ecirc;t d'la goule du volcan jusqu'&agrave; la m&eacute;! V'l&agrave; tchi valait la peine d&eacute; vaie, man bouanhomme! Just&eacute;ment comme l&eacute; feu pathaissait bein assis dans l'crat&egrave;re il sembliait qu'eune agence &icirc;nvisibl'ye y tchulbutait eune grand' pal't&eacute;e d'tch&egrave;rbon tchi l'faisait fliamber tchiques chents pids en l'air - et pis la fliambe dispathaissait dans la niet, et l'feu &egrave;rqu&eacute;menchait &agrave; p&eacute;tilyi trantchil'ment! Ch'tait un spectacl'ye impressionnant - et nou-s-&eacute;thait qu&acirc;si voulu arr&ecirc;ter l'navithe pour n&eacute; l'p&egrave;rdre pon d'veue!<br>
<br>
Nou vait d'belles choses en M&eacute;diterran&eacute;e. En p&acirc;ssant &agrave; trav&egrave;rs du D&ecirc;trait d'Messine, la c&ocirc;te d'la belle Italie est &agrave; gauche, et la Sicile &agrave; drouaite. Si l'objet d&eacute; ch't histouaithe n'&eacute;tait pas un r'cit d'man viage en T&egrave;rre Sainte, j'pou&ocirc;rrais vouos p&acirc;ler des bieaut&eacute;s des c&ocirc;tes d&eacute; touos ches pays qu'nou vait - mais v'l&agrave; tchi prendrait trop longtemps!<br>
<br>
En p&acirc;ssant, la ville d&eacute; Messine, en Sicile, est sup&egrave;rbe &agrave; vaie! Nou n'dithait janmais qu'ou' fut d&ecirc;truite par un trembli&eacute;ment d't&egrave;rre d&eacute; not' temps. J'm&eacute; r'souveins d'en aver liu l&eacute; r'cit dans les g&acirc;zettes quand j'tais mousse! Nou vait l'volcan d'Etna, &eacute;tout - mais il est trantchil'ye &agrave; ch't heu'. L'Italie, &agrave; la gauche, est montangneuse - et la ville d&eacute; Reggio patha&icirc;t bein &agrave; l'abri au pid des montangnes.<br>
<br>
Eune fais hors du D&ecirc;trait, j'allons &ecirc;t' &agrave; bein pr&eacute;s dans l'mitan d'chu but ich&icirc;n d'la M&eacute;diterran&eacute;e, entre l'Asie Mineure et la Turtchie. Quand j'nouos l&eacute;v'thons m&ecirc;cr&eacute;di mat&icirc;n, j'd&eacute;v'thions &ecirc;t' dans l'port d&eacute; Ha&iuml;fa, et la T&egrave;rre Sainte es'sa d'vant nous! Nou n'peut qu&acirc;si pas craithe qu&eacute; nou s'en va r&ecirc;&eacute;llement la vaie! D&eacute;pis qu'nou li&ecirc;sait l's'&Ecirc;vangiles et qu'nou-s-apprenait ses l&eacute;&ccedil;ons &agrave; l'&eacute;cole du d&icirc;nmanche &agrave; l'<a href="gdfstgeorges.html">&Ecirc;gl'yise d&eacute; Saint George</a>, &agrave; St. Ou, les noms des pliaiches io&ugrave; qu'Notre Seigneur d&eacute;meuthait et hantait ont v&ecirc;tchu dans nos esprits et nouos m&eacute;mouaithes, et nou-s-avait tr&eacute;jous ieu l'esp&eacute;thance d'aller les vaie! Ch'est auve un esprit d'&egrave;rconnaissance et d'r&eacute;v&eacute;rence qu&eacute; j'attendons la preunmi&eacute; veue d&eacute; chutte T&egrave;rre B&eacute;nie io&ugrave; qu&eacute; l'Seigneur daingnit vivre et mouothi!<br>
<br>
<br>
<b><center>D&eacute; Ha&iuml;fa, par L&eacute; Mont Carmel, &agrave; Nazareth<br></center></b>
<br>
Ha&iuml;fa! Tchi belle ville, veue d'la m&eacute;! Oulle est situ&eacute;e au s&egrave;r-vou&eacute;t d'la Baie d'St. Jean d'Acre, et b&acirc;tie sus la pente d'eune montangne, comme l'est St. Pi&egrave;rre Port en <a href="dgernesy.html">Dg&egrave;rn&eacute;si</a>. La ville qu&eacute; nou vait d'la m&eacute; est mod&egrave;rne - nou n'vait m&ecirc;me pas rein d'la vielle ville.<br>
<br>
Ouaithe qu'ou sait ville d'anciennet&eacute;, Ha&iuml;fa n'est pon mentionn&eacute;e dans la Bibl'ye, &agrave; ch'qu'i' patha&icirc;t - &agrave; mains qu'ch'es'sait souos un aut' nom - mais oulle est d&eacute;v'nue iun des grands ports du nouvieau pays d'Isra&euml;l. Not' p&eacute;l&eacute;rinnage &agrave; trav&egrave;rs d&eacute; la T&egrave;rre Sainte s'en va nouos m'ner dans bein des pays d'la Palestinne des temps biblyiques.<br>
<br>
J'avions &agrave; peine mins l'pid &agrave; t&egrave;rre quand un agent v&icirc;nt &agrave; not' rencontre auve deux grands autobus, et j'ramont&icirc;nmes eune belle route sus la pente d&eacute; la montangne appel&eacute;e L&eacute; Mont Carmel. Ch'tait sus chutte montangne-l&agrave; qu&eacute; l'Proph&egrave;te &Eacute;lie assemblyit l'peupl'ye d'Isra&euml;l, auve les quat' chent ch&icirc;nquante pr&ecirc;tres d&eacute; Baal, pour lus prouver qu&eacute; les Dieux d&eacute; Baal 'taient faux, et tch'i' f&icirc;t d'scendre l&eacute; feu du ciel pour br&ucirc;ler l'sacrifice tch'il avait pr&eacute;path&eacute; sus un autel pour l'ouffri au Bouan Dgieu. (L'histouaithe est &ecirc;crite au long dans la <a href="biblye.html">Bibl'ye</a> - <a href="1rouais_biblye.html">preunmi&eacute; Livre des Rouais</a>, chapitre dgiex-huit, v&egrave;rsets iun &agrave; quarante.)<br>
<br>
Arriv&eacute;s sus l'haut du fanmeux Mont Carmel, j'entr&icirc;nmes dans l'couvent des &quot;P&egrave;res Carmes&quot;. Du haut du couvent nou vait eune belle veue du pays &ecirc;tendu en d'ssous - St. Jean d'Acre au liain et &agrave; drouaite, et Ha&iuml;fa &agrave; bein pr&eacute;s quat' chent ch&icirc;nquante pids en d'ssous d'nous. Dans l'&eacute;glyise du couvent, nou vait la cave io&ugrave; qu&eacute; l'Proph&egrave;te &Eacute;lie soulait d'meuther quand il 'tait sus l'Mont Carmel.<br>
<br>
Dans l&eacute; p'tit gard&icirc;n en d'vant du couvent, eune p&eacute;tite pyramide en pi&egrave;rre machonn&eacute;e auve eune crouaix en f&eacute; d'ssus, couvre l'&ocirc;ssuaithe des soudards d&eacute; Napol&eacute;on tu&eacute;s sus l'Mont Carmel en dgiex-sept chent nonante-neu'.<br>
<br>
Nou-s &eacute;thait qu&acirc;si voulu passer d's heuthes &agrave; la fra&icirc;cheu sus l'haut du Carmel, mais fallait r'monter en carrosse car j'voulions &ecirc;t' &agrave; Nazareth en temps pour d&icirc;ner, et l'y-avait vingt-trais milles &agrave; l'y-aller. &Agrave; bein pr&eacute;s &agrave; ma&icirc;ntchi c'm&icirc;n du Carmel &agrave; Nazareth, j'nouos trouv&icirc;nmes &agrave; c&ocirc;t&eacute; d'la rivi&eacute;the Cison, appel&eacute;e &#147;La Rivi&eacute;the du Machacre&quot; par les Arabes viyant qu&eacute; ch'tait d'dans qu&eacute; l'Proph&egrave;te &Eacute;lie envyit les corps des pr&ecirc;tres d&eacute; Baal aupr&egrave;s tch'i' l's'avait tu&eacute;s! Les Mameluks tu&eacute;s par les soudards d&eacute; Napol&eacute;on &agrave; la bat&acirc;lle du Thabor y f&ucirc;tent envy&eacute;s &eacute;tout. En temps d'&ocirc;rage, l'y-a un fort couothant, et touos ches cad&acirc;vres-l&agrave; 'taient entra&icirc;n&eacute;s &agrave; la m&eacute;!<br>
<br>
Nou c'menche &agrave; vaie la Montangne du Pr&eacute;cipice, et, un p'tit pus liain, l&eacute; fanmeux Mont Thabor. La Montangne du Pr&eacute;cipice est chette-l&agrave; tch'est mentionn&eacute;e dans l'v&icirc;ngt-neuvi&egrave;me v&egrave;rset du <a href="luc4_biblye.html">quatri&egrave;me chapitre d&eacute; St. Luc</a>, et d&eacute; d'ssus tchi les Ju&icirc;s d'Nazareth voulaient fliantchi Notre Seigneur un jour d&eacute; Sabbat, viyant tch'il' 'taient jaloux d'Sa conna&icirc;ssance des &Ecirc;crituthes. L&eacute; Seigneur avait eune trentaine d'ann&eacute;es dans chu temps-l&agrave;. Il avait fait les savants m&acirc;rri dans lus synagogue. Il lus d&icirc;t sans doute des v&eacute;thit&eacute;s tch'i' n'aimaient pon ou&iuml;! J'appr&eacute;chons d'Nazareth. A not' gauche, j'viyons l'bieau p'tit village d&eacute; Japhie, mentionn&eacute; dans l'douzi&egrave;me v&egrave;rset du dgiex-neuvi&egrave;me chapitre d&eacute; Josu&eacute;. J'sommes dans un pays montangneux, et i' fait hardi caud. J&eacute; c'menchons &agrave; d'scendre, et tout d'un coup, arriv&eacute;s &agrave; un d&ecirc;tou dans la route, la belle p&eacute;tite ville d&eacute; Nazareth est &ecirc;tendue d'vant nous, au nord-&ecirc;t! Dans la route, nou c'menche &agrave; vaie l's Arabes aller et v'n&icirc;n. Nou r'conna&icirc;t l's habits qu'nou-s a veu d&egrave;s sa jannesse sus les gens dans les portraits des pliaiches d&eacute; la Bibl'ye dans les livres &agrave; l'&ecirc;cole du d&icirc;nmanche!<br>
<br>
<b><center>Nazareth et Cana en Galil&eacute;e<br></center></b>
<br>
Ieune des choses tchi m'impressionnit l'pus &agrave; Nazareth 'tait la fontaine io&ugrave; qu'les femmes vont qu'si d'ieau. Ch'est la m&ecirc;me fontaine tch'&eacute;tait l&agrave; dans l'temps qu'Notre Seigneur 'tait p'tit gar&ccedil;on, et ch'est seux tchi l'y-allit auve Sa m'm&egrave;e bein des fais! Les femmes d'&agrave; ch't heu' sont habillies d'la m&ecirc;me faichon qu'les femmes d&eacute; chu temps-l&agrave;. I' portent l'ieau dans eune cruche sus l'haut d'lus t&ecirc;te comme i' l'ont fait pour pus d'deux mille ans! Quand la cruche est vi&egrave;de, i' la portent touann&eacute;e sus l'c&ocirc;t&eacute;, mais quand oulle est plieine i' la portent d&eacute;but sus l'haut d'la, t&ecirc;te-et i' marchent si drait tch'i' n'en p&egrave;rdent janmais un d'gout!<br>
<br>
Ch'est tous d's Arabes qu&eacute; nou vait &agrave; Nazareth. I' sont bein trantchiles et assez respectueux. L'y-a, comme dans touos les pays d'Orient, d's'&icirc;ndividus tchi veulent tr&eacute;jous vouos vendre tchiquechose, souo-disant &agrave; miyeu marchi qu'nou n'pou&ocirc;rrait l'acater dans les boutiques - mais il' ont peux d'la police et s'&ecirc;cartent quand i' vaient un agent d'police appraichi! L'h&ocirc;tel &agrave; Nazareth n'avait pas assez d'run pour nouos louogi tous, ch'est en tchi j'f&ucirc;nmes invit&eacute;s &agrave; couochi dans l'grand Monast&eacute;the des Franciscains.<br>
<br>
Ch'est assez dr&ocirc;le quand nou pense qu&eacute; Nazareth n'est pon mentionn&eacute; dans l'ancien Testament, mais ch'est eune ville tch'est d&eacute;v'nue c&eacute;l&egrave;bre viyant qu&eacute; ch'tait l&agrave; qu&eacute; d'meuthait la Vi&egrave;rge Marie, et l'Seigneur y passit Sa jannesse jusqu'&agrave; l'&acirc;ge d&eacute; trente ans! A preunmi&eacute; veue, nou peut dithe qu&eacute; ch'est eune belle p&eacute;tite ville. &Ecirc;tendue au pid des montangnes, ses belles p&eacute;tites blianches ma&icirc;sons sont entouoth&eacute;es d'oliviers.<br>
<br>
Arriv&eacute;s en ville et install&eacute;s dans l'couvent des Franciscains, j&eacute; c'mench&icirc;nmes &agrave; visiter les saints lieux. En d'ssous d'l'&Eacute;glyise d&eacute; l'Annonciation, j'descend&icirc;nmes vaie la cave io&ugrave; qu'l'Ange Gabriel v&icirc;nt vaie la Vi&egrave;rge Marie et li'annoncit qu'oulle allait &ecirc;t' la m'm&egrave;e d&eacute; Notre Seigneur (<a href="luci2.html">St. Luc, chapitre 1, v&egrave;rsets 26-38</a>). Et pis j'entr&icirc;nmes dans l'&Eacute;glyise appel&eacute;e &quot;L'&Eacute;glyise d&eacute; la Nutrition&quot; ou &quot;Ma&icirc;son d&eacute; St. Joseph &quot;. En d'ssous d&eacute; ch't'&eacute;glyise-l&agrave; est la grand' cave o&ugrave;-est qu&eacute; l'Seigneur d&eacute;meuthait et tch&egrave;rpentait auve St. Joseph et Sa m'm&egrave;e.<br>
<br>
En li&ecirc;sant chennch&icirc;n, ou' trouv'thez p't'&ecirc;t' ch'la dr&ocirc;le qu&eacute; ch'tait dans des caves qu&eacute; les gens d'meuthaient dans l'temps d&eacute; Notre Seigneur. Eh bein, l'y-en avait sans doute tchi d'meuthaient dans des maiethons &eacute;tout - mais les pouorres gens fa&icirc;thaient s&egrave;rvi les souos-t&egrave;rrains et les caves naturelles qu&eacute; nou trouve dans des pays io&ugrave; qu'l'y-a des montangnes. I' n'faut pas oublier tch'i' fait hardi caud en Galil&eacute;e, comme partout en T&egrave;rre Sainte, et la cave avait l'avantage d'aver un air frais qu'nou n'pouvait pon trouver dans les maiethons!<br>
<br>
Eune autre &eacute;glyise qu&eacute; j'all&icirc;nmes vaie, &eacute;tout, est l'&eacute;glyise des Grecs Catholiques tch'est b&acirc;tie sus l'empliaichement traditionnel d&eacute; la synagogue io&ugrave; qu'Notre Seigneur fit m&agrave;rri les Juis un jour d&eacute; Sabbat, &agrave; la siette d&eacute; tchi i' voulaient L'fliantchi ava l'Mont du Pr&eacute;cipice, tch'est &agrave; bein pr&eacute;s &agrave; un mille d&eacute; Nazareth.<br>
<br>
D&eacute; Nazareth, j'nouos m&icirc;nmes en c'm&icirc;n pour l&eacute; Lac d&eacute; Tib&eacute;riade, appel&eacute; La M&eacute; d'Galil&eacute;e dans l'temps d'Notre Seigneur, et tch'est &agrave; eune v&icirc;ngtaine d&eacute; milles d&eacute; Nazareth. En c'm&icirc;n, j'nouos arr&ecirc;tinmes &agrave; Cana d&eacute; Galil&eacute;e, o&ugrave;-est qu&eacute; l'Seigneur f&icirc;t San preunmi&eacute; mithacl'ye quand Il 'tait &agrave; des neuches auve Sa m'm&egrave;e, et tch'I' touannit d'l'ieau en v&icirc;n quand i' lus trouv&icirc;tent &agrave; court d&eacute; v&icirc;n (<a href="jeanii.html">St. Jean, ch. 2, v. 1-12</a>). Ch'est un dr&ocirc;le d&eacute; p'tit village Arabe auve des rues &ecirc;traites. J'all&icirc;nmes vaie l'appart&eacute;ment m&ecirc;me o&ugrave;-est qu&eacute; l'mithacl'ye fut fait. Il est en d'ssous d'la Basilique d&eacute; Cana.<br>
<br>
<b><center>L&eacute; Lac Tib&eacute;riade<br></center></b>
<br>
L&eacute; bie&agrave;u Lac Tib&eacute;riade! La M&eacute; d'Galil&eacute;e o&ugrave;-est qu&eacute; l'Seigneur aimait sans doute aller &agrave; la p&ecirc;que! D&eacute;vant y'arriver, j'v&icirc;nmes, &agrave; not' gauche, la montangne sus tchi l'Seigneur s'assi&eacute;vit, et io&ugrave; tch'I' rass&acirc;syit quat' mille p&egrave;rsonnes, sans p&acirc;ler des femmes et d's'&ecirc;fants, auve sept pains et tchiques p&eacute;tits paissons! (St. Matchi, ch. 15, v. 29-38.)<br>
<br>
Saint Matchi nouos dit qu&eacute; Notre Seigneur, v'nant d&eacute; Tyr et d&eacute; Sidon, arrivit &agrave; la M&eacute; d'Galil&eacute;e et s'assi&eacute;vit sus chutte montangne-l&agrave;, et qu'eune grand' foule d&eacute; gens, tch'avaient parmi ieux des cliop&icirc;ns, d's aveugl'yes et d's &ecirc;stropi&eacute;s et des muets, v&icirc;ntent l&eacute; vaie, et I' dg&eacute;thit touos ches pouorres malades-l&agrave;! La foule d&eacute; monde, &ecirc;m&egrave;rveillis, restit alentou d'Li pour trais jours d&eacute; temps! L&eacute; traisi&egrave;me jour, i' n'avaient pus rein &agrave; mangi, et ch'tait dans chu temps-l&agrave; tch'I' les rass&acirc;syit auve les sept pains et deux-s'trais p'tits pa&icirc;ssons!<br>
<br>
La veue du lac, &agrave; m'suthe qu&eacute; nou-s en appraiche, est div&egrave;rs&eacute;ment belle. Les montangnes tout &agrave; l'entou sont hautes, et nou vait l'ieau, bliue et calme, d&eacute; temps en temps comme nou d'vale la route &agrave; travers des montangnes. L&eacute; lac a &agrave; bein pr&eacute;s treize milles d&eacute; long, et siex milles d&eacute; laize, et eune profondeu d&eacute; pus d'chent pids dans l'mitan - et est au mains ch&icirc;nq chents pids en d'ssous du niv&eacute; d'la M&eacute;diterran&eacute;e! La fanmeuse rivi&eacute;the du Jourdain s'&ecirc;coule d&eacute;dans. Il a 't&eacute; appel&eacute; &quot;La M&eacute; d'G&eacute;n&eacute;sareth&quot; &eacute;tout, mais ch'est par l&eacute; nom d'La M&eacute; d'Galil&eacute;e qu'les Chr&ecirc;tiens l&eacute; conna&icirc;ssent l&eacute; mus, car ch'est l'nom qu'nou-s a appr&icirc;ns &agrave; conna&icirc;tre &agrave; l'&eacute;cole du D&icirc;nmanche.<br>
<br>
Nou n'dithait pon &agrave; l'vaie qu'l'ieau dans l'lac peut &ecirc;t' rude, et pourtant la Bibl'ye nouos dit (<a href="matchi8_biblye.html">St. Matchi, ch. 8</a>, v. 23-26) qu'un jour l&eacute; Seigneur et Ses discipl'yes, dans un b&acirc;t&eacute;, lus trouv&icirc;tent dans eune temp&ecirc;te sus l'lac, et qu&eacute; Ses discipl'yes e&ucirc;tent eune telle fichue peux tch'i' f&ucirc;tent obl'yigis d'L&icirc; d'mander d'les sauver, et quand I' p&acirc;lit au vent et &egrave;s lou&ecirc;mes, tout s'calmit!<br>
<br>
La Bibl'ye nouos raconte d&eacute; belles histouaithes au sujet du lac. Ch'tait l&agrave;, &eacute;tout, qu'les discipl'yes e&ucirc;tent grand' peux eune niet tch'i' fa&icirc;thait mauvais temps, et tch'i' v&icirc;tent l&eacute; Seigneur marchi sus l'ieau (<a href="matchi14.html">St. Matchi, ch. 14</a>, v. 24-32). I' criyaient tch'Il 'tait un r'v&eacute;nant, et Il eut &agrave; les rasse&ucirc;ther! L'y-a tr&eacute;jous ieu un tas d'pa&icirc;sson dans l'lac, et l'y-en a acouo tout pliein d'dans au jour d'anniet.<br>
<br>
<b><center>Caperna&uuml;m<br></center></b>
<br>
Un p'tit pus liain qu'la ville d&eacute; Tib&eacute;riade, allant Nord, s&eacute; trouve la p'tite ville d&eacute; Magdala, o&ugrave;-est qu'Marie Magdelaine d&eacute;meuthait. Ch'tait dans ches parages-l&agrave;, &eacute;tout, qu&eacute; s'trouvait la ville d&eacute; Bethsa&iuml;de, qu&eacute; Notre Seigneur visitait souvent. Enfin, nouos v'la arriv&eacute;s &egrave;s ruinnes d&eacute; Caperna&uuml;m, io&ugrave; qu&eacute; l'Seigneur p&acirc;ssit eune bouanne partie d'Sa vie. I' n'l'y-a pon eune aut' ville io&ugrave; tch'I' f&icirc;t tant d'discours comme dans chette-l&agrave; - ni tant d'mithacl'yes.<br>
<br>
Les ruinnes d&eacute; la vielle synagogue des Juis, io&ugrave; qu&eacute; l'Seigneur enseignait (<a href="jean6_biblye.html">St. Jean, ch. 6</a>, v. 26-70), sont acouo l&agrave;. Ma&ucirc;gr&eacute; touos les mithacl'yes et tout l'bein tch'I' f&icirc;t &agrave; Caperna&uuml;m, l's habitants lus touann&icirc;tent contre Li, et ch'tait auve eune tristesse touchante tch'I' tchittit la ville pour s'en aller en Jud&eacute;e, quand I' dit: &quot;Et t&eacute;, Caperna&uuml;m, tch'as 't&eacute; lo&ugrave;s&eacute;e jusqu'&egrave;s cieux-tu s'sas m&icirc;nse pus bas qu'l'enf&eacute;! &quot; (<a href="matchi11_biblye.html">St. Matchi, ch. 11</a>, v. 23). L'Histouaithe nouos raconte qu&eacute; mains d'un si&eacute;cl'ye aupr&egrave;s la mort du Seigneur, la ville 'tait d&eacute;v'nue un vrai sod&ocirc;me - et quand nou vait les ruinnes au jour d'anniet, nou n'peut pon s&eacute;non penser qu&eacute; la proph&eacute;tie du Seigneur a 't&eacute; bein justifi&eacute;e!<br>
<br>
Ch'tait auve &egrave;rgret qu&eacute; j'tchitt&icirc;nmes Caperna&uuml;m, mais l'arl&eacute;v&eacute;e 'tait avanchie et il 'tait temps d's'&egrave;rmett' en c'm&icirc;n pour Nazareth, o&ugrave;-est qu'j'allions p&acirc;sser not' preunmi&eacute; niet en T&egrave;rre Sainte-et l'pays 'tait si b&eacute; qu&eacute; j'voulions l'trav&egrave;rser d&eacute;vant qu'la niet v&icirc;nsse!<br>
<br>
<b><center>L&eacute; Mont Thabor<br></center></b>
<br>
J'avons ieu eune niet bein trantchille dans l'Monast&eacute;the des Franciscains &agrave; Nazareth, et l'Sup&eacute;rieur nouos a souhait&eacute; bouan viage et bouanne chance &agrave; mat&icirc;n, et pis j'nouos en sommes all&eacute;s &agrave; l'h&ocirc;tel pour d&ecirc;jeuner. J'ai rm&egrave;rtchi qu&eacute; l's'oeufs d'poule qu&eacute; j'avons ieu - bouoillis - 'taient bein p'tits. Ch'n'est pon ravissant quand nou vait les pouorres poules, maigres comme des haches, &ecirc;prouver &agrave; gratter pour tchiquechose &agrave; mangi parmi les pi&egrave;rres et l'ponsi d'un pays aussi caud et montangneux comme ch't&icirc;-ch&icirc;n, br&ucirc;l&eacute; par un sol&eacute; tch'est si &acirc;pre tch'i' vouos fait comprendre pourtchi qu'les Arabes sont si enfliub&eacute;s dans des robes tch'i' sembl'ye qu&eacute; nou n'lus vait qu&eacute; l'but du nez!<br>
<br>
Noues v'l&agrave; en c&acirc;rrosse, et en c'm&icirc;n pour J&eacute;rusalem - mais en nouos en allant j'allons monter sus l'haut du Mont Thabor, tchi n'est qu'&agrave; eune quarantaine d&eacute; minnutes d&eacute; Nazareth.<br>
<br>
En sortant d'Nazareth, j'avons p&acirc;ss&eacute; acouo eune fais par la Fontaine d&eacute; la Vi&egrave;rge, et j'nouos y sommes arr&ecirc;t&eacute;s pour la dreine fais &agrave; r'garder les femmes emplyi lus &quot;cruches&quot; et les mett' sus l'haut d'lus t&ecirc;tes!<br>
<br>
Arriv&eacute;s au pid du Mont Thabor, j'avons arr&ecirc;t&eacute; just&eacute;ment au d'ssus du village d&eacute; Dabouriyem. Dans la Bibl'ye (<a href="josue_biblye.html">Josu&eacute;</a>, ch. 21, v. 28), l&eacute; village est appel&eacute; la &quot;Ville d&eacute; Dobrath, de la tribu d'Issacar&quot;. D'apr&egrave;s eune ancienne tradition, ch'tait ich&icirc;n qu&eacute; l'Seigneur la&icirc;ssit neuf d&eacute; ses Ap&ocirc;tres quandi tch'I' montit l'Mont Thabor, o&ugrave;-est tch'I' fut transfidguth&eacute; en pr&eacute;sence des Ap&ocirc;tres Pi&egrave;rre, Jacques et Jean (<a href="mar9.html">St. Mar. ch. 9</a>, v. 2). Ch'tait quand I' r'descendit d&eacute; d'ssus l'Mont &agrave; Dobrath tch'I' chassit l'd&eacute;mon sourd et muet d'un janne homme tchi l'avait ieu d&eacute; d'pis sa naissance.<br>
<br>
L&eacute; Mont Thabor s'&ecirc;l&eacute;ve au ciel comme un autel au Seigneur. Il a eune hauteu d&eacute; pus d'giex-huit chents pids du niv&eacute; d'la M&eacute;diterran&eacute;e. Ch'est eune belle montangne. Par sa r'nomm&eacute;e biblyique, sa belle forme, sa v&eacute;g&eacute;tation r'm&egrave;rquabl'ye et san panorama sup&egrave;rbe, oulle est vrainment la pus belle des montangnes d'Isra&euml;l! L&eacute; c'm&icirc;n pour monter du bas au haut s&egrave;rpente en zigzags sus iun des fliancs, et nou-s y monte, huit &agrave; la fais, dans un moto (type &quot;Jeep&quot;) cachi par iun des mouaines Franciscains tchi d'meuthent sus l'haut d'la montangne. L'y-a deux belles &eacute;glyises sus l'haut, ieune pour les Franciscains, et l'aut' pour les Grecs Orthodoxes.<br>
<br>
Du haut du Thabor, la veue est ieune des pus belles qu&eacute; nou pi&ecirc;sse vaie en T&egrave;rre Sainte. La montangne a eune &egrave;rnomm&eacute;e tout &agrave; fait &icirc;mportante pour les Chr&ecirc;tiens, viyant qu&eacute;, traditionnellement, ch'tait (comme j'vouos l'disais pus haut) l&agrave; qu&eacute; la Transfidguthation du Seigneur eut lieu (<a href="luc9_biblye.html">St. Luc, ch. 9</a>, v. 28-36). M&ecirc;me l&eacute; Psalmiste en a fait mention quand i' dit : &quot;Thabor et Hermon s&eacute; r&ecirc;jouissent en Tan nom&quot; (<a href="ps89.html">Ps. 89</a>)! La tradition d'la Transfidguthation existe d&eacute;pis les temps Apostoliques.<br>
<br>
L&eacute; Mont a veu un tas d'bat&acirc;les. L'y-en a ieune d&eacute; mentionn&eacute;e dans l'quatri&egrave;me Livre des Juges, et l'y-en a ieu bein des pi&egrave;ches d&eacute;pis chette-l&agrave; jusqu'au temps des Croua&icirc;sades. Nou-s &eacute;thait voulu y p&acirc;sser des jours, sus l'Thabor, mais fallait s'&egrave;rmett' en c'min. Ch'tait auve &egrave;rgret qu'nou l'viyait s'&ecirc;louangni &agrave; m'suthe qu&eacute; nou continnuait l&eacute; c'm&icirc;n sus la route d&eacute; J&eacute;rusalem!<br>
<br>
Tchi pays montangneux! I' m'semblyait qu'nou-s en n'tait tr&eacute;jous entouoth&eacute;s! L&eacute; Mont Thabor s&eacute; trouve dans la Galil&eacute;e du temps d&eacute; Notre Seigneur. J'p&acirc;ss&icirc;nmes la frontchi&eacute;the d&eacute; la Galil&eacute;e en Samarie d&eacute;vant nouos arr&ecirc;ter pour mangi eune bouochie, et j'trav&egrave;rs&icirc;nmes toute la Samarie. L'arl&eacute;v&eacute;e 'tait d&ecirc;j&agrave; avanchie d&eacute;vant arriver &agrave; Lydda, la dreine grand' ville d&eacute;vant vaie J&eacute;rusalem. Lydda est eune ville historique qu&eacute; nou vait souvent mentionn&eacute;e dans l'Ancien Testament. D&eacute; nouos jours ch'est l't&egrave;rminus pour les avions tch'apportent les visiteurs pour J&eacute;rusalem.<br>
<br>
<b><center>Jerusalem<br></center></b>
<br>
J'appraichons d'J&eacute;rusalem par la route d&eacute; Jaffa, &agrave; l'Ou&ecirc;st d&eacute; la ville. Jusqu'ich&icirc;n j'n'avons pas tchitt&eacute; l'pays d'Isra&euml;l. Eune fais qu&eacute; j'l'&eacute;thons tchitt&eacute; j&eacute; n'pouorrons pon y r'v&eacute;n&icirc;n - ch'est viyant qu'Isra&euml;l est acouo nominnal'ment en dg&egrave;rre auve les pays d'&agrave; l'entou. La paix n'a pas acouo 't&eacute; s&icirc;ngn&eacute;e, et nouos p&acirc;sseports nouos p&egrave;rmettent seulement un p&acirc;ssage en Isra&euml;l. I' faut qu&eacute; j'viyons tout ch'qu'i' l'y-a &agrave; vaie dans la partie Isra&euml;lite d&eacute; J&eacute;rusalem d&eacute;vant trav&egrave;rser la frontchi&eacute;the du Jourdain, rouoyaume du Rouai Abdallah.<br>
<br>
Ch'est des b&acirc;timents mod&egrave;rnes qu&eacute; j'viyons partout en entrant. Nou s'craithait qu&acirc;si dans eune ville Am&eacute;thitchaine! Pourtant, ch'est J&eacute;rusalem, l&eacute; m&ecirc;me J&eacute;rusalem qu&eacute; l'Seigneur Li-m&egrave;me &egrave;rgardit, les l&egrave;rmes &egrave;s i&egrave;rs - pas longtemps d'vant d'y-&ecirc;tre crucifi&eacute; - quand I' s'arr&ecirc;tit en c'm&icirc;n et s'fit : &quot;O! Si tu connaissais au jour d'aniet les choses tch'appartcheinnent &agrave; ta paix! Mais &agrave; ch't heu' i' n't'est pas donn&eacute; d'les vaie! Car les jours veindront qu'tes enn'm&icirc;ns t'entouoth'thont d'tranchies, t'enfreunm'thont et t'&ecirc;teindront d&eacute; touos les c&ocirc;t&eacute;s, et t'r&acirc;s'sont &agrave; niv&eacute; d't&egrave;rre, t&eacute; et tes &ecirc;fants - et i' n't&eacute; la&icirc;s'sont pas eune pi&egrave;rre l'eune sus l'autre!&quot;<br>
<br>
J'nouos arr&ecirc;tons &agrave; l'&Icirc;nstitut Franciscain d&eacute; Notre Danme d&eacute; France, et j'sommes p&egrave;rm&icirc;ns d'monter sus l'ief. Chutte fais, la vielle ville d&eacute; J&eacute;rusalem, entouoth&eacute;e d'muth&acirc;les, s'&ecirc;tend d'vant nous!<br>
<br>
Ch'est vrai qu'la cit&eacute;, si sanctifi&eacute;e par les &ecirc;v&egrave;nements tragiques d&eacute; la vie du Seigneur, ne patha&icirc;t pas comme j'l'avais &icirc;nmaginn&eacute;e! J'avais tr&eacute;jous envisagi eune vielle ville sus un bas t&egrave;rrain, auve un mont &agrave; c&ocirc;t&eacute; sus tchi qu'nou pouvait qu&acirc;si s'&icirc;nmaginner vaie trais crouaix - l&eacute; Golgotha d'la Crucifixion! Mais ch'est tout d'm&ecirc;me eune ville diff&eacute;thente, qu&eacute; j'viyons - diff&eacute;thente &agrave; autcheune aut' qu&eacute; j'avais jamais veu - eune veue qu&eacute; j'noubli&ecirc;thai janmais!<br>
<br>
D'ich&icirc;n - j'sommes &agrave; la carre du nord-vou&ecirc;t d'la muth&acirc;le d&eacute; la vielle ville Arabe d&eacute; J&eacute;rusalem - j'viyons l'&Eacute;glyise du Saint S&eacute;pulcre, l'arche centrale d&eacute; la Porte d'Antonia, io&ugrave; qu'Ponce Pilate cond&acirc;mnit l'Seigneur &agrave; mort - l'empliaichement du Templ'ye du Rouai Salomon - d's &eacute;glyises, synagogues et sanctuaithes d&eacute; toutes les sortes! Au nord-&ecirc;t, en d'houors de la muth&acirc;le, la belle cath&eacute;drale d&eacute; Saint Georges (cath&eacute;drale Anglicanne), just&eacute;ment en d'ssous du Mont Scopus - &agrave; l'&ecirc;st l&eacute; Mont des Oliviers, auve eune belle &eacute;glyise dans l'Gard&icirc;n d'Geths&eacute;man&eacute;. Tchi panorama! &Icirc;ncompathabl'ye &agrave; autchun autre au monde!<br>
<br>
I' faut nouos r'mett' en c&acirc;rrosse. Dans l'quartchi Juis n&eacute; v'l&agrave; des h&ocirc;tels mod&egrave;rnes et des belles larges rues, mais j'n'avons pas l'temps d'nouos arr&ecirc;ter, car nouos v'ch&icirc;n au Saint C&eacute;nacl'ye. Suivant eune vielle tradition des Musulmans, ch'est dans l'b&acirc;tisse du C&eacute;nacl'ye tch'est l'tomb&eacute; du Rouai David. Pour les Chr&ecirc;tiens, l'C&eacute;nacl'ye est iun des lieux les pus saints au monde, car ch'est l&agrave; tch'est l'appart&egrave;nement choua&icirc;si par Notre Seigneur pour l&eacute; Drein Souper. Ch'tait l&agrave; qu'la Sainte Eucharistie fut &icirc;nstitu&eacute;e. Ch'tait l&agrave; qu'aupr&eacute;s la mort du Seigneur les Ap&ocirc;tres s&eacute; r'fugiaient - et ch'tait l&agrave; qu&eacute;, la s&eacute;th&eacute;e d'la R&eacute;surrection, l&eacute; Seigneur pathut d'vant ieux ouaithe qu&eacute; l's us 'taient clios!<br>
<br>
Ni l'&ecirc;vangile ni la tradition n&eacute; nouos ont transm&icirc;ns l&eacute; nom du g&eacute;n&eacute;theux propri&eacute;taithe du C&eacute;nacl'ye dans l'temps d&eacute; Notre Seigneur, mais nou peut dithe en toute v&eacute;thit&eacute; qu&eacute; l'appart&egrave;nement choua&icirc;si d'v&icirc;nt la m&eacute;the d&eacute; toutes les &eacute;glyises apostoliques, d&eacute;pis qu&eacute; ch'tait l&agrave; qu&eacute; d'scendit l'Saint Esprit, qu&eacute; l'grand mithacl'ye d&eacute; la <a href="pentecote.html">Pentec&ocirc;te</a> eut lieu, et qu&eacute; la Succession Apostolique d&eacute; la Sainte &Eacute;glyise d&eacute; nouos jours fut c'menchie!<br>
<br>
I' faut, &agrave; ch't heu', qu&eacute; j'tchittons l'pays d'Isra&euml;l, car touos l's aut' lieux saints s'trouvent dans la ville Arabe d&eacute; J&eacute;rusalem, et dans l'Rouoyaume du Jourdain. Comme l'y-a acouo &ecirc;tat d'dg&egrave;rre et d'armistie entre ches pays, j&eacute; n'pouvons pon entrer et r'sorti d'iun dans l'autre a&icirc;siement et sans un tas d'formalit&eacute;s!<br>
<br>
<b><center>L&eacute; Saint S&eacute;pulcre<br></center></b>
<br>
J'nouos sommes pr&eacute;sent&eacute;s dans l'office d'&Icirc;nmigration Isra&euml;lite pour lus r'donner nouos visas et nouos r'm&egrave;rc&icirc;ments, car i' faut dithe qu&eacute; j'avons 't&eacute; bein r'chus et bein souangnis dans l'pays d'Isra&euml;l - et pis j'nouos sommes pr&eacute;sent&eacute;s &agrave; la frontchi&eacute;the du Rouoyaume du Jourdain. L&agrave; j'viyons la police du rouoyaume, habillie en kh&acirc;ki comme les soudards Angliais, s&eacute;non tch'il' ont un pitchet sus l'haut d'lus chap&eacute;. Les soudards d&eacute; la L&eacute;gion Arabe, c'mand&eacute;e par Glubb Pascha, sont par les c'm&icirc;ns.<br>
<br>
J'sommes &egrave;rchus bein pol&icirc;ment. Dans tchiques minnutes, j'allons entrer dans l'vi&egrave;r J&eacute;rusalem par la porte d&eacute; Damas. J'nouos assemblions &agrave; la porte, deux &agrave; deux, un dgide &agrave; la t&ecirc;te. Un agent d'police nouos siet. I' nouos avise d&eacute; souangni d'nouos pouchettes, viyant qu'l'y-a des voleurs par les c'm&icirc;ns!<br>
<br>
Ch'est un monde &ecirc;trange tchi nouos frappe la veue en entrant! J'sommes dans eune &ecirc;traite rue, couv&egrave;rte en v&egrave;rre (comme l&eacute; marchi d'l&eacute;dgeunmes &agrave; <a href="st_helyi.html">St. H&eacute;lyi</a>!), t&egrave;rp&acirc;lin, et autcheune aut' chose tchi peut s&egrave;rvi d'couv&egrave;rtuthe. En Orient, eune rue couv&egrave;rte d&eacute;-m&egrave;me est appel&eacute;e un &#147;Souk&#148;. L'y-a des boutiques d&eacute; ch&acirc;que c&ocirc;t&eacute; - des boutiques ouv&egrave;rtes. Les gens, presque tous Arabes, sont partout dans la rue, et i' faut s'fa&ucirc;filer parmi ieux du mus qu'nou peut pour avanchi. J't&acirc;chons d'garder ensembl'ye autant qu'p&ocirc;ssibl'ye. L's Arabes sont tchuthieux &agrave; vaie. Les femmes ont des vouailes tchi lus couvrent la fache. Nou n'lus vait qu&eacute; l's i&egrave;rs. I' fait grand caud. Nou vait les mo&ucirc;ques &agrave; l'entou d'la viande tch'est pendue dans les bouochel'lies. L'y-en a un tas partout, d'mo&ucirc;ques! Et l'y-a tout pliein d'moustiques &eacute;tout, mais les gens n'pathaissent pon y prendre avis!<br>
<br>
J'touannons &agrave; drouaite et j'nouos trouvons dans la rue David, et nouos v'l&agrave; &agrave; la Tour d&eacute; David et la Citadelle, pr&egrave;s d'la Porte d&eacute; Jaffa. I' n'l'y-a autchun trafi par chutte porte-l&agrave;. Oulle est gard&eacute;e freunm&eacute;e ches jours &agrave; cause d&eacute; l'&ecirc;tat d'dg&egrave;rre entre ches pays-ich&icirc;n - d&eacute; chu c&ocirc;t&eacute;-ch&icirc;n j'sommes en Jourdain, et d'l'aut' c&ocirc;t&eacute; d'la porte ch'est Isra&euml;l.<br>
<br>
J'sommes bein r'chus &agrave; l'H&ocirc;tel d&eacute; la Citadelle, et j'nouos m'ttons &agrave; l'aise dans des chambres mod&egrave;rnes et bein meubli&eacute;es, et beint&ocirc;t j'nouos assi&eacute;vons &agrave; un bouan r'pas s&egrave;rvi par des ni&egrave;rs hommes habillis comme des Turques, auve un fez sus la t&ecirc;te. I' d'visent l'Angliais.<br>
<br>
A mat&icirc;n, j'avons visit&eacute; la basilique du Saint S&eacute;pulcre. Oulle a 't&eacute; b&acirc;tie sus les lieux o&ugrave;-est qu&eacute; l'Seigneur fut crucifi&eacute;, ensev'li et m&icirc;ns dans la tombe - pour cons&egrave;rver les lieux pour tr&eacute;jous. Dans l'temps d&eacute; Notre Seigneur, l&eacute; Golgotha, la pliaiche sus tchi qu&eacute; l'&eacute;glyise est b&acirc;tie, 'tait en d'houors d&eacute; la muth&acirc;le d&eacute; J&eacute;rusalem, mais dans l'ann&eacute;e chent trente ch&icirc;nq, l'Empereur Adrien fit d&eacute; J&eacute;rusalem eune ville Romaine, et pour d&ecirc;truithe et &ecirc;ffachi toute trace d&eacute; Christianisme, i' fit b&acirc;ti sus l'Golgotha un templ'ye pa&iuml;en, d&ecirc;di&eacute; &agrave; V&ecirc;nus et &agrave; Cupidon, tchi d'v&icirc;nt &agrave; bein pr&eacute;s l'mitan d'la ville aggrandie d&eacute; J&eacute;rusalem, tchi s'&eacute;tait &ecirc;tendue d'chu c&ocirc;t&eacute;-l&agrave;.<br>
<br>
Chent n&eacute;nante ans pus tard, Ste. H&eacute;l&egrave;ne abattit chu templ'ye-l&agrave; et r'd&ecirc;couvrit l'Golgotha et l'tomb&eacute; du Christ. I' patha&icirc;t qu'touos les soudards en garnison &agrave; J&eacute;rusalem, et touos les Chr&ecirc;tiens du pays a&icirc;dg&icirc;tent &agrave; la corv&eacute;e. Et pis l'Empereur Constant&icirc;n fit b&acirc;ti eune &eacute;glyise tchi couvrait l'Calvaithe et l'Tomb&eacute;, pour les pr&eacute;server &agrave; janmais. En siex chent quatorze, les troupes d&eacute; Chosro&euml;s y m&icirc;ntent l&eacute; feu, et ou' fut restaur&eacute;e pus tard. L'y-eut div&egrave;rses additions &agrave; l'&eacute;glyise dans l'couothant des si&eacute;cl'yes, et en fin d'compte les Chevaliers des Croua&icirc;sades la finn&icirc;tent d&eacute; b&acirc;ti. <p>

La basilique d'au jour d'aniet est &agrave; bein pr&eacute;s comme ou' fut finnie par ieux en onze chent quarante-neu - ouaithe qu&eacute; la rotonde a 't&eacute; br&ucirc;l&eacute;e d'pis, et r'b&acirc;tie, et qu'l'y-a ieu des r'pathations d'temps &agrave; autre tch'ont gard&eacute; l&eacute; d'dans originnal.<br>
<br>
<b><center>La tombe d'Aubigny</center></b><br>
<br>
Dans l'pav&eacute;, &agrave; l'entr&eacute;e d'la Basilique du Saint S&eacute;pulcre, un mio &agrave; drouaite d&eacute; la grand' porte et l'long d'la muth&acirc;le, nou vait eune tombe d&eacute; grand &icirc;nt&eacute;th&ecirc;t &agrave; touos les J&egrave;rriais. V'l&agrave; tchi' m'fit grand plia&icirc;si d'ou&iuml; not' Aum&ocirc;nier en faithe mention. Ch'est la tombe du Chevalier Philippe d'Aubigny, Pr&eacute;cepteur d&eacute; Henri trais, Rouai d'Angli&eacute;t&egrave;rre - et <a href="gouverneux.html">Gouv&egrave;rneux d'J&egrave;rri</a> au temps jadis. L'y-a un bieau portrait d'la tombe dans l'Bullet&icirc;n d'la Soci&ecirc;t&eacute; J&egrave;rriaise pour mil neu' chent v&icirc;ngt-six, pages deux chent souoxante-six et souoxante-sept.<br>
<br>
Ch'est chanceux qu'l'&ecirc;crituthe sus la pi&egrave;rre tombale n'ait pas 't&eacute; &ecirc;ffachie par les pas d&eacute; touos les p&eacute;l&eacute;r&icirc;ns tch'ont marchi d'ssus en entrant dans la Basilique, car ou' soulait &ecirc;t' en d'vant d'la grand' porte, o&ugrave;'est qu' l&eacute; &quot;chevalier&quot; avait voulu &ecirc;t' ent&egrave;rr&eacute;. Pus tard, ou fut m&icirc;nse un mio &agrave; c&ocirc;t&eacute; l&agrave; o&ugrave;'est qu'oulle est &agrave; ch't heu', pour la pr&ecirc;s&egrave;rver, mais l's &ocirc;s du Sieur d'Aubigny n'ont pas 't&eacute; bouogis. Philippe d'Aubigny arrivit en Orient en douze chent v&icirc;ngt-deux auve ieune des Croua&icirc;sades, et s'en allit &agrave; J&eacute;rusalem en douze chent v&icirc;ngt-huit auve l'Empereur Fr&eacute;d&eacute;ric deux.<br>
<br>
En mil huit chent dgix, les Musulmans d&ecirc;truis&icirc;tent toutes les tombes des rouais et &quot;chevaliers&quot; lat&icirc;ns tchi' p&ucirc;tent mett' la main d'ssus, mais la cheinne d'Aubigny en &ecirc;capit viyant qu'oulle 'tait muchie souos un banc en machon'nie tchi s&egrave;rvait d'si&egrave;ge &egrave;s gardgiens d'la grand' porte d&eacute; la Basilique.<br>
<br>
<b><center>Dans la Basilique</center></b><br>
<br>
En entrant dans la Basilique, la preunmi&eacute; chose qu&eacute; nou vait est la Pi&egrave;rre d'Onction, un rectangl'ye d&eacute; rouoge pi&egrave;rre du pays, tchi couvre l&eacute; rotchi sus tchi qu&eacute; l'corps du Christ fut pliaichi et emba&ucirc;m&eacute; et oint d&eacute;vant &ecirc;t' m&icirc;ns dans la tombe.<br>
<br>
Comme j'vouos l'disais, l'&eacute;glyise du Saint S&eacute;pulcre est b&acirc;tie sus l'empliaichement du Golgotha et du Tomb&eacute; du Seigneur. Quand nou-s est en d'vant d'la Pi&egrave;rre d'Onction et qu'nou r'garde &agrave; drouaite, tout pr&eacute;s d'l'entr&eacute;e, nou vait eune mont&eacute;e d&eacute; dgiex-huit d'gr&eacute;s tchi m&egrave;ne dans la Chapelle du Calvaithe, b&acirc;tie d'ssus et &agrave; l'entou du Mont Golgotha. En montant chutte mont&eacute;e-l&agrave;, nou-s a l'&icirc;mpression d'&ecirc;t' dans un aut' monde ; i' sembl'ye qu&eacute; nou c'menche &agrave; r&ecirc;aliser qu&eacute; nou-s est sus l'pas d'la porte d'la pliaiche la pus sacr&eacute;e et sanctifi&eacute;e au monde - th&eacute;&acirc;tre du supplice, th&eacute;&acirc;tre des dreinnes sc&egrave;nes d&eacute; la Passion d&eacute; Notre Seigneur J&eacute;sus-Christ, d&eacute; tchi qu'les quatre &ecirc;vang&eacute;listes nouos ont donn&eacute; un si bouan r'cit.<br>
<br>
L&eacute; Sanctuaithe du Golgotha est divis&eacute; en deux all&eacute;es ou chapelles par deux gros pilli&egrave;rs. La cheinne du sud appartcheint au rite Lat&icirc;n, et la cheinne du nord au rite Grec Orthodoxe. Un mio &agrave; drouaite, au haut d'la mont&eacute;e, nou vait la pliaiche o&ugrave;'est qu&eacute; l'Seigneur fut d's'habilli et qu'Sa robe sans cou&ocirc;tuthe fut donn&eacute;e &egrave;s soudards romains, tchi la r&acirc;ffly&icirc;tent. L&agrave;, o&ugrave;'est qu'est l'autel, dans l'est d'la chapelle, I' fut cliou&eacute; sus la Crouaix - la pus t&egrave;rribl'ye d&eacute; toutes les cruaut&eacute;s tchi pi&ecirc;sse y'aver au monde!<br>
<br>
&Agrave; gauche, l&agrave; o&ugrave;'est qu'est l'autel Grec Orthodoxe, la Crouaix fut but&eacute;e dans un creux sus l'haut du rotchi. L'aithe souos l'autel est couv&egrave;rte en marbre, et eune r&icirc;ndelle en argent est pliaichie dans la marbre just&eacute;ment en d'ssus du creux. Nou peut mett' la main l'trav&egrave;rs d&eacute; la r&icirc;ndelle et touchi l'rotchi. Des deux c&ocirc;t&eacute;s, et un mio en dri&eacute;the du creux io&ugrave; qu'la Crouaix du Seigneur fut but&eacute;e, l'y-a deux rondasses en n&eacute;the marbre tchi montrent o&ugrave;'est tch'&eacute;taient les crouaix des deux malfaiteurs crucifi&eacute;s en m&ecirc;me temps qu&eacute; Notre Seigneur.<br>
<br>
&Agrave; drouaite d&eacute; l'empliaichement des trais crouaix, entre les deux autels d&eacute; la chapelle, nou vait la fente du rotchi faite par l&eacute; trembli&eacute;ment d't&egrave;rre au moment du drein souper d&eacute; Notre Seigneur sus la Crouaix.<br>
<br>
Dans chu saint lieu-l&agrave;, teinmoin d&eacute; tant d'souffrances, j'nouos agenouoill&icirc;nmes tous quandi qu'not' Aum&ocirc;nier dit eune pri&eacute;the - un moment bein solonnel pour touos nous.<br>
<br>
&Egrave;rdescendus d'la Chapelle du Golgotha, au pid des d'gr&eacute;s et au niv&eacute; d'l'aithe pr&icirc;ncipale d&eacute; la Basilique, j'entr&icirc;nmes dans la Chapelle d'Adam, souos la cheinne du Calvaithe. Oulle est appel&eacute;e la Chapelle d'Adam viyant qu&eacute; l's'orateurs Chr&ecirc;tiens d&egrave;s l'preunmi&eacute; si&eacute;cl'ye ont fait compathaison entre Adam, l'preunmi&eacute; homme, en tchi touos l's'hommes avaient p&eacute;chi, et l&eacute; Nouvel Adam du Golgotha, en Tchi touos l's'hommes ont r'trouv&eacute; l'pardon et l'salut.<br>
<br>
Au fond d'la chapelle &agrave; l'est, tch'est just&eacute;ment en d'ssous d'la pliaiche o&ugrave;'est qu'la Crouaix du Seigneur fut but&eacute;e, nou vait la continnuation d'la fente du rotchi faite par l&eacute; trembli&eacute;ment d't&egrave;rre.<br>
<br>
Ch'est dans chutte chapelle ich&icirc;n tch'avaient 't&eacute; ent&egrave;rr&eacute;s Godefroy de Bouillon - tchi 'tait &agrave; la t&ecirc;te du Royaume Lat&icirc;n d&eacute; J&eacute;rusalem (aupr&egrave;s l'arriv&eacute;e des Croua&icirc;sades), d&eacute; dgiex chent nonante-neu' &agrave; onze chent - et Baudouin preunmyi. Baudouin fut rouai d&eacute; onze chents &agrave; onze chent dgiex-huit. Deux bancs en pi&egrave;rre montrent l'empliaichement des s&eacute;pultuthes. I' patha&icirc;t qu&eacute; Baudouin deux (onze chent dgiex-huit &agrave; onze chent trente-ieune) et Foulkes d'Anjou (onze chent trente-ieune &agrave; onze chent quarante-quatre) f&ucirc;tent ent&egrave;rr&eacute;s dans la chapelle &eacute;tout, mais nou n'y vait pon d'traces d&eacute; lus tombieaux au jour d'aniet.<br>
<br>
En sortant d'la Chapelle d'Adam, nou continnue tout drait, p&acirc;ss&eacute; la Pi&egrave;rre d'Onction, et &agrave; trav&egrave;rs eune arche &agrave; drouaite nou vait l'Saint S&eacute;pulcre d&eacute; Notre Seigneur. Il est au mitan d'la rotonde d&eacute; la Basilique. L&eacute; S&eacute;pulcre m&ecirc;me est entouoth&eacute; d'eune p&eacute;tite chapelle en forme rectandgulaithe, hardi orn&eacute;e. En d'vant, &agrave; l'entr&eacute;e, l'y-a un tas d&eacute; p'tits pili&egrave;rs, des lampes tchi r'sembl'yent hardi &agrave; des cr&acirc;ssets du temps jadis, et des grands hauts changli&egrave;rs auve des chandelles dans l'haut, comme nou vait tchiquefais dans des sanctuaithes d'&eacute;glyises. Les lampes et les changli&egrave;rs ont 't&eacute; m&icirc;ns l&agrave; par les &eacute;glyises Grec Orthodoxe, Catholiq&ugrave;e Romaine, et Copte.<br>
<br>
L&eacute; d'dans du Saint S&eacute;pulcre est divis&eacute; en deux appart&egrave;nements. Dans l'preunmyi, l'y-a un morc&eacute; d'la pi&egrave;rre tchi fut roul&eacute;e en d'vant d'l'entr&eacute;e du S&eacute;pulcre pour l&eacute; bouchi (<a href="mar15.html">St. Mar, ch. 15</a>, v. 46). Chutte pi&egrave;rre-l&agrave; 'tait en forme d&eacute; meule, pour pouver la rouler aisiement. Chutte partie-l&agrave; du S&eacute;pulcre est appel&eacute;e &quot;La Chapelle d&eacute; l'Ange&quot;, viyant qu&eacute; ch'tait l&agrave; qu'l'Ange, assis sus la pi&egrave;rre en forme d&eacute; meule, annoncit &agrave; Marie Magdelaine et &egrave;s aut' femmes tch'&eacute;taient auve lyi qu&eacute; l'Seigneur &eacute;tait ressuscit&eacute; (<a href="matchi28_biblye.html">St. Matchi, ch. 28</a>, v. 2).<br>
<br>
Dans la deuxi&egrave;me partie du S&eacute;pulcre, nou vait la pliaiche o&ugrave;'est qu&eacute; l'corps du Christ &egrave;rposit d&eacute;pis l'preunmi&eacute; Vendr&eacute;di Saint jusqu'au preunmyi Lundi d'P&acirc;ques. L&eacute; rotchi m&ecirc;me, sus tchi qu'&eacute;tait l'corps du Seigneur, n'est pas visibl'ye, car i' fut n&eacute;cessaithe d&eacute; l'couvri auve des dalles d&eacute; blianche marbre pour l&eacute; pr&ecirc;s&egrave;rver. L'y-a eune tch&icirc;nzaine d&eacute; lampes pendues au pliafond du S&eacute;pulcre.<br>
<br>
Tout pr&egrave;s du Saint S&eacute;pulcre s&eacute; trouve la Chapelle d&eacute; Ste. Marie Magdelaine. Oulle est &agrave; la pliaiche traditionnelle o&ugrave;'est qu'Marie Magdelaine s&eacute; touannit d'bord et vit l'Seigneur ressuscit&eacute; sans L&eacute; r'connaitre, criyant tch'Il 'tait l'gardinnyi (<a href="jeanxx.html">St. Jean, ch. 20</a>, v. 15). Au fond du Sanctuaithe d&eacute; Ste. Marie Magdelaine, l'y-a eune p&eacute;tite mont&eacute;e tchi condit dans eune aut' chapelle io&ugrave; tch'est pr&ecirc;serv&eacute; un mio d'la colonne &agrave; tchi qu&eacute; l'Seigneur fut amath&eacute; dans l'Pr&eacute;toire de Pilate pour aver des laches d&eacute; fouet (<a href="jeanxix.html">St. Jean, ch. 19</a>, v. 1).<br>
<br>
Dans eune aut' partie d'la Basilique, pas liain d'la Chapelle du Golgotha, s'trouve la cave o&ugrave;'est qu'les crouaix du Seigneur et des malfaiteurs f&ucirc;tent enfouies tout d'suite aupr&egrave;s la Crucifixion, viyant qu&eacute;, d'apr&egrave;s la louai Juive, i' fallait les d'valer et les mett' hors d&eacute; veue d'vant l'jour du Sabbat - tch'&eacute;tait l'lendemain d'la Crucifixion.<br>
<br>
Quand Ste. H&eacute;l&egrave;ne v&icirc;nt &agrave; J&eacute;rusalem &agrave; la r'ch&egrave;rche des crouaix, l'&ecirc;v&ecirc;que d&eacute; J&eacute;rusalem d&eacute; chu temps-l&agrave;, conna&icirc;ssant les louais et l's'usages des Juis, savait qu&eacute; pour les trouver i' faudrait ch&egrave;rfouoilli avant dans la t&egrave;rre &agrave; l'entou du Golgotha, et les trais crouaix f&ucirc;tent trouv&eacute;es dans chutte cave-ich&icirc;n, tch'avait 't&eacute; remplyie d't&egrave;rre et d'd&eacute;bris. La cave est appel&eacute;e la &quot;Chapelle de l'Invention de la Croix&#148; &agrave; ch't heu, et appartcheint &egrave;s Catholiques Romains. L'autel tch'est d'dans est un don d&eacute; l'Archiduc Maximilien, tchi d'v&icirc;nt Empereur du Mexique.<br>
<br>
Nou pou&ocirc;rrait passer eune semaine dans la Basilique du Saint S&eacute;pulcre. Oulle est si vielle - si plieine d&eacute; m&eacute;mouaithes d&eacute; la Passion et la R&ecirc;surrection d&eacute; Notre Seigneur. L'y-a tr&eacute;jous eune fouaibl'ye odeu d'enchens, tchi patha&icirc;t la&icirc;ssi un parfum sanctifi&eacute; dans ses sanctuaithes. Les s&egrave;rvices qu&eacute; nou-s y vait pathaissent dr&ocirc;les au p&eacute;l&eacute;r&icirc;n occidental. Les Grecs Orthodoxe, Catholiques Romains, Arm&eacute;niens et Coptes ont lus chapelles &agrave; part, et il' ont des s&egrave;rvices en allant &agrave; lus div&egrave;rs autels - souvent en m&ecirc;me temps.<br>
<br>
Les mouaines Franciscains sont ench&egrave;rgis par l'&eacute;glyise Catholique Romaine d'&ecirc;t' les gardgiens d&eacute; touos les lieux saints contr&ocirc;l&eacute;s par ch't' &eacute;glyise-l&agrave; en T&egrave;rre Sainte. I' sont d&ecirc;vou&eacute;s &agrave; l'oeuvre, et font lus t&acirc;che d'eune manni&eacute;the admithabl'ye. Ch&acirc;que jour, &agrave; quatre heuthes dgix d'l'arl&eacute;v&eacute;e, les Religieux du Saint S&eacute;pulcre, et les p&eacute;l&eacute;r&icirc;ns et fid&egrave;les g&eacute;n&eacute;ralement tchi s'trouvent &agrave; J&eacute;rusalem, vont en proc&ecirc;ssion &egrave;s div&egrave;rs sanctuaithes d&eacute; la Basilique, chantant les louanges d&eacute; l'&Ecirc;t&egrave;rnel, et l'priant pour touos les Chr&ecirc;tiens d'l'Univ&egrave;rs. &Egrave;s autels d&eacute; touos les sectes, l&eacute; parfum d'enchens et des pri&eacute;thes des fid&egrave;les monte quotidiennement au Tr&ocirc;ne de Gr&acirc;ce!<br>
<br>
Dans un pays si br&ucirc;l&eacute; du sol&eacute; qu&eacute; l'air m&ecirc;me qu&eacute; nou respithe est caud, la fra&icirc;cheu dans la Basilique &icirc;nvite l&eacute; pi&eacute;ton &agrave; s'&egrave;rposer. Ch'tait auve hardi d'&egrave;rgret qu&eacute; j'vis v'n&icirc;n la fin dma preunmi&eacute; visite au Saint S&eacute;pulcre. J'y rentris autant d'fais qu'p&ocirc;ssibl'ye quandi qu&eacute; j'tais &agrave; J&eacute;rusalem, et j'esp&eacute;the d'y r'aller acouo eune fais d'vant mouothi-si l'Bouan Dgieu l'p&egrave;rmet!<br>
<br>
<b><center>L&eacute; Mont des Oliviers</center></b><br>
<br>
A mat&icirc;n, j'avons visit&eacute; l&eacute; Mont des Oliviers. Pour y'aller, i' fallait croua&icirc;si la Vall&eacute;e du C&eacute;dron. Oulle est probabli&eacute;ment la Vall&eacute;e du Rouai dans tchi qu'Melchis&eacute;dech rencontrit Abraham en r'v&eacute;nant sus K&eacute;dor-Lahomer et li'ouffrit du pain et du v&icirc;n (<a href="genese.html">G&eacute;n</a>. ch. 14, v. 17-20.) La vall&eacute;e a 't&eacute; appel&eacute;e &quot;La Vall&eacute;e de Josaphat&quot; &eacute;tout, et ch'est l&agrave; qu&eacute;, suivant l'prophete Jo&euml;l, l&eacute; Seigneur rassembli&eacute;tha les peupl'yes pour l&eacute; drein jugement (Jo&euml;l, ch. 3, v. 2 et 12).<br>
<br>
L'Mont des Oliviers a trais hauteurs - la pus haute est appel&eacute;e la Montangne d&eacute; la Galil&eacute;e. La cheinne du mitan est l&eacute; lieu traditionnel d&eacute; l'Ascension d&eacute; Notre Seigneur. Sus l'autre est l'Tomb&eacute; des Proph&egrave;tes. Ch'est en d'ssus du bord d&eacute; la Vall&eacute;e du C&eacute;dron, et au pid d'la Montangne d&eacute; la Galil&eacute;e, qu&eacute;, s'trouve l&eacute; Gard&icirc;n d'Geths&eacute;man&eacute;, o&ugrave;'est qu'Notre Seigneur allait souvent s'assi&eacute;the souos les gros bouais d'olives. Y'en a tchiques gros dans l'gard&icirc;n au jour d'aniet tchi sont probabli&eacute;ment crus des j'tons des cheins tch'&eacute;taient l&agrave; dans San temps. Il est probabl'ye, &eacute;tout, qu&eacute; l'gard&icirc;n 'tait bein connu &egrave;s pathents du Seigneur - et ch'tait l&agrave; qu'Sa m'm&egrave;e, la Vi&egrave;rge Marie, fut ensevelie et m&icirc;nse dans la tombe. L'&eacute;glyise sou&ocirc;t&egrave;rraine d&eacute; l'Assomption de Marie est b&acirc;tie sus les lieux.<br>
<br>
Ch'tait dans l'Gard&icirc;n d'Geths&eacute;man&eacute; qu&eacute; l'Seigneur p&acirc;ssit sa dreine niet d'lib&egrave;rt&eacute;, et tch'I' fut arr&ecirc;t&eacute; et emm'n&eacute; en prison par les soudards du Sanh&eacute;dr&icirc;n. Chutte niet-l&agrave; en fut ieune bein m&icirc;ns&eacute;thabl'ye pour Li - m&egrave;me Ses discipl'yes n&eacute; pouvaient pon rester r&ecirc;vilyis pour L&icirc; garder compangnie - et eune belle &eacute;glyise, appel&eacute;e l'&Eacute;glyise de l'Agonie, a 't&eacute; b&acirc;tie &agrave; l'entou du rotchi sus tchi qui, s'm&icirc;nt &agrave; prier. L&eacute; rotchi est dans l'sanctuaithe d&eacute; l'&eacute;glyise, en d'vant du grand autel.<br>
<br>
L&eacute; Mont des Oliviers n'est pas, comme nou pou&ocirc;rrait bein l'craithe, couv&egrave;rt d'oliviers. Y'en a seulement tchiques'uns ich&icirc;n et l&agrave;. Actuellement, l'y-a bein pus d'tombieaux qu&eacute; d'bouais, car l'y-a des ch&icirc;nm'tchi&eacute;thes Juis, auve des mille tombieaux d'dans. Parmi ches'ch&icirc;n, nou vait les tombieaux d'Absalon, d&eacute; Josaphat, d&eacute; Zacharie, et d'Saint Jacques. Les ch&icirc;nm'tchi&eacute;thes sont group&eacute;s ensembl'ye, et janmais j'n'avais veu tant tombieaux dans la m&ecirc;me pliaiche.<br>
<br>
<center><b>L&eacute; C'm&icirc;n d'la Crouaix</b></center><br>
<br>
Du Pr&eacute;toire de Ponce Pilate au Golgotha! L&eacute; C'm&icirc;n d'la Crouaix! N'y'a pas un aut' c'm&icirc;n au monde tchi vouos rappelle des m&eacute;mouaithes si plieines d&eacute; peines et d'm&icirc;ns&eacute;thes comme ch't&icirc;-l&agrave;!<br>
<br>
J'avons fait chu c'm&icirc;n-l&agrave; aniet auve les mouaines Franciscains, portant eune grand' crouaix, &agrave; la t&ecirc;te. Ch'tait hardi &icirc;mpressionnant. Ch'est un c'm&icirc;n si sanctifi&eacute; qu'nou n'&ocirc;se qu&acirc;si pas - nou n's&eacute; sent pas d&icirc;ngne - d'y marchi s&eacute;-m&egrave;me!<br>
<br>
La chaleu est t&egrave;rribl'ye. Tchi souffrances tch'I' dut enduther, l'pouorre Christ, acc&acirc;bli&eacute; par l&eacute; paids d'la Crouaix, d&ecirc;j&agrave; affaiblyi par les tortuthes du fouet et d'la couronne d'&ecirc;pinnes, d'la faim et d'la s&eacute;, abandonn&eacute; par ses discipl'yes quand Il avait l'pus b&eacute;souain d'ieux!<br>
<br>
En c'm&icirc;n pour l&eacute; Golgotha nou p&acirc;sse dans des p'tites rues plieines d'Arabes et d'monde d&eacute; toutes les sortes. I' lus d&ecirc;carrent pour vouos la&icirc;ssi p&acirc;sser en proc&ecirc;ssion. I' vouos r'gardent tchuthieusement, mais i' n'vouos emb&ecirc;tent pas. Les cantiques des mouaines dans la fra&icirc;cheu du Saint S&eacute;pulcre, &agrave; la fin du C'm&icirc;n, voues rappellent qu&eacute; la fin d'la vie est la paix - et nou n'peut pas s&eacute;non penser &agrave; la jouaie qu&eacute; l'Seigneur dut aver dans la paix d'la mort et Sa rentr&eacute;e dans la glouaithe du Sanctuaithe C&eacute;leste d&eacute; San P&eacute;the aupr&egrave;s les tortuthes et les souffrances tch'I' v'nait d'subithe!<br>
<br>
<B><center>La Mosqu&eacute;e d'Omar</center></B><br>
<br>
Nouos v'l&agrave; sus l'empliaichement du Templ'ye d'Salomon, d&ecirc;truit au temps d'la Crucifixion. Au mitan est la fanmeuse Mosqu&eacute;e d'Omar - cath&eacute;drale des Musulmans &agrave; J&eacute;rusalem. Oulle est b&acirc;tie &agrave; l'entou du rotchi tch'est l'unique r&eacute;lique du Templ'ye d&eacute; Salomon. L&eacute; rotchi est &agrave; nu dans l'mitan d'la Mosqu&eacute;e, &agrave; la veue d'tout l'monde. Ch'tait sus chu rotchi-l&agrave; qu&eacute; David avait b&acirc;ti un autel et ouff&egrave;rt l&eacute; sacrifice tchi fut consunm&eacute; par l&eacute; feu du ciel. Salomon y tuait l's animaux pour les sacrifices ouff&egrave;rts dans san templ'ye. Pus tard, quand les ch&eacute;valiers des Croua&icirc;sades pr&icirc;ntent J&eacute;rusalem, i'touann&icirc;tent la Mosqu&eacute;e en &eacute;glyise Chr&ecirc;tienne et m&icirc;ntent l&eacute; grand autel en d'ssus du rotchi.<br>
<br>
Au jour d'aniet, l&eacute; rotchi est v&eacute;n&eacute;th&eacute; par les Musulmans - pour des si&egrave;cl'yes il a don 't&eacute; un objet d'v&eacute;n&eacute;th&acirc;tion pour Juis, Chr&ecirc;tiens et Musulmans.<br>
<br>
La Mosqu&eacute;e est hardi belle. D&eacute;vant y'entrer, i' faut haler ses bottes ou souy&eacute;s, et mett' des mani&eacute;the d&eacute; chap&icirc;ns. Il faut faithe chen'na d'vant entrer dans les mosqu&eacute;es d&eacute; touos les pays Musulmans. Les Musulmans ieux-m&ecirc;mes lavent tr&eacute;jous lus pids d'vant y'entrer.<br>
<br>
<B><center>La Muth&acirc;le des Plieurs</center></B><br>
<br>
Ieune des muth&acirc;les tchi fait l'tou d'l'empliaichement du Templ'ye d'Salomon est la muth&acirc;le o&ugrave;-est qu'les Juis s'r&ecirc;unissaient pour prier et plieuther &agrave; la s&egrave;rvelle du jour du Sabbat toutes les s'maines. J'pense bein tch'i' plieuthaient pour les peines des Juis parf&eacute;n&eacute;s partout l'monde, et pour l&eacute; templ'ye d&ecirc;truit. Nou n'y vait pon d'Juis &agrave; plieuther au jour d'aniet car la muth&acirc;le est dans la ville Arabe, et les Isra&euml;lites sont oblyigis d'rester d'lus c&ocirc;t&eacute; souos les conditions d'armistie, d&eacute; tchi j'vouos ai p&acirc;l&eacute; d'vant.<br>
<br>
La muth&acirc;le est un bel exempl'ye d'l'architectuthe h&eacute;bra&iuml;que, et est originale pour eune hauteu d'eune trentaine d&eacute; pids du niv&eacute; d'la route.<br>
<br>
<B><center>L'Eglyise du Carmel du Pater</center></B><br>
<br>

<a href="notpethe.html"><IMG SRC="nouotrepethe.jpg" WIDTH=229 HEIGHT=320 border=0 align="right" alt="Nouotre P&eacute;the"></a>


L'y-a tant d'&eacute;glyises &agrave; J&eacute;rusalem tch'i' prendrait trop longtemps &agrave; les mentionner toutes, mais j'm'en vais mentionner chette-ch&icirc;n viyant qu'oulle a 't&eacute; b&acirc;tie par eune Pr&icirc;nc&ecirc;sse d&eacute; la Tour d'Auv&egrave;rgne - d&eacute; la m&ecirc;me fanmille du Pr&icirc;nce d&eacute; Bouillon tch'avait fait not' fanmeux J&egrave;rriais, l'Amitha Philippe d'Auv&egrave;rgne, s'n h&eacute;thitchi. V'l&agrave; tchi donne un &icirc;nteth&ecirc;t sp&eacute;cial dans ch't' &eacute;glyise-l&agrave; pour les J&egrave;rriais. Ou' fut b&acirc;tie dans l's envithons d&eacute; mil huit chent septante sus la montangne d&eacute; l'Ascension, pas bein liain du Gard&icirc;n d'Geths&eacute;man&eacute;<br>
<br>
Eune chose &egrave;rm&egrave;rquabl'ye dans l'&eacute;glyise est qu'la pri&eacute;the &#147;Not' P&eacute;the tch'est &egrave;s Cieux &quot; (l&eacute; &#147;Pater Noster &quot;) est &ecirc;crite sus des pliaques dans les muth&acirc;les dans trente-ch&icirc;nq diff&eacute;thents langages. Quandi que j'tais l&agrave; j'avais qu&acirc;si envie d'sugg&eacute;ther tch'i' d&eacute;v'thaient y'en mett' ieune en bouan vi&egrave;r J&egrave;rriais &eacute;tout !<br>
<br>
<B><center>Bethl&eacute;em</center></B><br>
<br>
J'avons tchitt&eacute; J&eacute;rusalem d&eacute; bouanne heuthe ch't' arl&eacute;v&eacute;e pour aller vaie Bethl&eacute;em, o&ugrave;-est qu&eacute; l'Seigneur fut n&eacute;. J'avons sorti par la Porte d&eacute; Damas, et j'avons fait l'tou par la Vall&eacute;e du C&eacute;dron et pis j'avons reprints la Vall&eacute;e du Honnom pr&egrave;s du Mont Sion. A not' drouaite est la Montangne du Mauvais Conseil, tchi fut nomm&eacute;e d'm&ecirc;me viyant qu&eacute;, suivant eune vielle tradition, Ca&iuml;phe, Souv&eacute;rain-Sacrificateur des Juis, avait sa ma&icirc;son sus l'haut, et dans chutte la-l&agrave; il donnit des mauvais conseils au pr&eacute;judice du Seigneur dans l'temps tch'Il avait ressuscit&eacute; L&acirc;zare. Ca&iuml;phe, &eacute;tout, proph&eacute;tisit dans chutte ma&icirc;son-l&agrave; qu&eacute; l'Seigneur d&eacute;vait mouothi pour sa nation et pour rassemblier l's &ecirc;fants du Bouan Dgieu tch'&eacute;taient disp&egrave;rs&eacute;s - et d'pis chu jour-l&agrave; i' consultaient ensembl'ye pour L&eacute; faithe mouothi (<a href="jeanxi.html">St. Jean, Ch. 11</a>, v. 49-53).<br>
<br>
Dans les ch&icirc;nq milles d&eacute; J&eacute;rusalem nou s'trouve sus eune hauteu d&eacute; io&ugrave; qu'nou peut vaie les deux villes (J&eacute;rusalem et Bethl&eacute;em). Ich&icirc;n, l'y-a un gros rotchi sus tchi les Grecs Orthodoxes &egrave;rcli&acirc;ment qu&eacute; l'Proph&egrave;te &Eacute;lie, s&eacute; sauvant d&eacute; la vengeance d&eacute; J&eacute;zabel, et, mouothant d'faim, s'&egrave;rposait quand l'Ange du Bouan Dgieu li' apportit &agrave; mangi pour l&eacute; fortifier pour tch'i' p&ucirc;sse continuer san c'm&icirc;n jusqu'au Mont Horeb (<a href="1rouais_biblye.html">I Rois</a>, ch. 19, v. 5-8). Chutte pliaiche-ich&icirc;n et l'rotchi ont nom &#147;M&acirc;r-Eli&acirc;s &quot;.<br>
<br>
Pus liain, &agrave; drouaite, j'viyons l'd&ocirc;me du Tomb&eacute; d'Rachel, la femme d&eacute; Jacob - d&eacute;pis trais mille huit chents ans un objet d'resp&eacute; des Isra&euml;lites, des Chr&ecirc;tiens et des Musulmans. Ch'tait ich&icirc;n qu'la pou&ocirc;rre Rachel mouothit en donnant l'jour &agrave; Benjam&icirc;n, et fut m&icirc;nse dans la tombe (<a href="genese.html">G&eacute;n</a>. ch. 35, v. 16-20).<br>
<br>
La route nouos m&egrave;ne dans un bieau p'tit vallon, et j'appr&eacute;chons d'Bethl&eacute;em - la belle ville que j'viyons sus la hauteu! Oulle 'tait appel&eacute;e &#147;Ephrata &quot; dans les vi&egrave;rs temps, et dans l&eacute; <a href="genese.html">Livre d&eacute; G&eacute;n&egrave;se</a> (Ch. 35, v. 19) les noms d'Ephrata et Bethl&eacute;em s&eacute; trouvent r&ecirc;unis.<br>
<br>
Bethl&eacute;em 'tait destin&eacute;e pour &ecirc;t' l&eacute; lieu d'naissance d&eacute; Notre Seigneur - l&eacute; proph&egrave;te Mich&eacute;e l'avait proph&eacute;tis&eacute; (<a href="michee_biblye.html">Mich&eacute;e</a>, Ch. 5, v. 2). Ch'est ieune des pus belles villes d&eacute; la T&egrave;rre Sainte, situ&eacute;e &agrave; eune hauteu d&eacute; deux mille ch&icirc;nq chents pids sus deux p'tites montangnes tchi d'scendent en terrasses couv&egrave;rtes d&eacute; v&egrave;rjus et d'oliviers, jusqu'&egrave;s profondes vall&eacute;es &agrave; l'entou. La population d&eacute; siex milles habitants a pus d'ch&icirc;nq milles Chr&ecirc;tiens, et l'y-a dans les ch&icirc;nq chents musulmans. L'y-a eune &eacute;glyise Protestante Allemande, et eune mission Anglia&icirc;che auve eune &ecirc;cole pour les filles.<br>
<br>
La preunmi&eacute; chose qu&eacute; nou-s-a envie d'vaie &agrave; Bethl&eacute;em, sans doute, est la Basilique d&eacute; la Nativit&eacute;, b&acirc;tie en d'ssus d'l'&ecirc;tabl'ye o&ugrave;-est qu'Notre Seigneur fut n&eacute;. L's &ecirc;tabl'yes dans chu temps-l&agrave; 'taient tr&eacute;jous dans les caves naturelles &egrave;s alentours des montangnes. En entrant dans la Basilique, b&acirc;tie par les Romains et restaur&eacute;e par l'Emp&eacute;reur Justinien en ch&icirc;nq chent trente-ieune, nou-s est frapp&eacute;s par la grandeu et la bieaut&eacute; d'l'&eacute;glyise. Malheutheusement, les Grecs Orthodoxe, Catholiques-Romains et Arm&eacute;niens tchi partagent les autels et les s&egrave;rvices, n'ont pas accord&eacute; dans l'temps jadis - et d&eacute;pis longtemps la grande all&eacute;e a 't&eacute; d&ecirc;cliath&eacute;e neutre, et n'y-a janmais d's&egrave;rvices r&eacute;ligieux d'dans. L&eacute; sanctuaithe pr&icirc;ncipa appartcheint &egrave;s Grecs Orthodoxe, la chapelle &agrave; drouaite &egrave;s Arm&eacute;niens, et la cheinne &agrave; gauche &egrave;s Catholiques-Romains.<br>
<br>
Directement en d'ssous du Sanctuaithe s&eacute; trouve la cave ou l'&ecirc;tabl'ye o&ugrave;-est qu&eacute; l'Seigneur vit l'jour. Nou-s-y d'vale par eune mont&eacute;e d&eacute; d'dans ieune des chapelles &agrave; c&ocirc;t&eacute; du Sanctuaithe. Ch'tait auve un esprit d'hommage et d'resp&eacute; qu&eacute; j'nouos agenouoill&icirc;nmes dans l'&ecirc;tabl'ye d'la Sainte Nativit&eacute;, o&ugrave;-est qu'l'y-a qu&acirc;si deux mille ans les Mages, les Rouais d'l'Orient et les b&egrave;rgers, condits par eune &ecirc;taile - et m&ecirc;me les animaux pr&eacute;sents dans l'&ecirc;tabl'ye - s&eacute; prost&egrave;rn&icirc;tent &agrave; ouffri hommage &agrave; l'&Ecirc;fant nouvieau-n&eacute;, l&eacute; Sauveur prom&icirc;ns, tch'&eacute;tait v'nu sus la t&egrave;rre l&eacute; jour du Preunmi&eacute; Nou&eacute; !<br>
<br>
<B><center>B&eacute;thanie - J&eacute;richo</center></B><br>
<br>
J'avons enf&icirc;n la&icirc;ssi J&eacute;rusalem dri&eacute;the nous, et nouos vl&agrave; en c'm&icirc;n pour Damas, en Syrie - et pis, en allant par Baalbeck, j'allons r'gangni la c&ocirc;te &agrave; Beyrouth, dans l'Liban, pour nouos en aller par navithe en &Ecirc;gypte;<br>
<br>
Nouos v'l&agrave; &agrave; B&eacute;thanie, l&eacute; p'tit village qu&eacute; Notre Seigneur aimait tant &agrave; visiter, car I' l'y-avait d'bouans anm&icirc;ns - Marthe, Marie et L&acirc;zare. Ch'tait l&agrave; qu&eacute; l'Seigneur ressuscitit L&acirc;zare, tch'&eacute;tait d&ecirc;j&agrave; mort d&eacute;pis quat' jours.<br>
<br>
J'visit&icirc;nmes J&eacute;richo, &eacute;tout - eune ville si vielle qu'oulle avait 't&eacute; d&ecirc;truite pus d'mille ans d'vant la Naissance d&eacute; Notre Seigneur! Chutte fais-l&agrave;, ou fut en ruinnes pour quatre ou ch&icirc;nq chents ans! Oulle a 't&eacute; d&ecirc;truite et r'b&acirc;tie bein des fais d'pis - tch'est qu'i' n's&eacute; r'souveint pas d'aver liu comment qu'les muth&acirc;les f&ucirc;tent abattues par les Isra&euml;lites au son d'la trompette ?<br>
<br>
Au jour d'aniet, J&eacute;richo a p&acirc;ssant un mille d'habitants - d&eacute; tchi neu' chents sont Arabes!<br>
<br>
<B><center>La Rivi&eacute;the du Jourdain, et la M&eacute; Morte</center></B><br>
<br>
En c'm&icirc;n pour la M&eacute; Morte, j'nouos arr&ecirc;tons sus les bords d&eacute; la rivi&eacute;the du Jourdain. Ch'est dans chutte rivi&eacute;the qu&eacute; Notre Seigneur fut b&acirc;pt&icirc;si par St. Jean Baptiste, et la rivi&eacute;the est ieune des fanmeuses du monde. Arr&ecirc;t&eacute;s l&agrave;, j'acatis eune boutelle vi&egrave;de d&eacute; iun des mousses Arabes tchi 'taient l&agrave; et j'puchis assez d'l'ieau d&eacute; la rivi&eacute;the pour l'emplyi. J'l'apportis en J&egrave;rri, et Ra&ocirc;ul Le Brun Lucas, fis d&eacute; m's anm&icirc;ns Max et Phyllis Lucas, d'La Caroline, &agrave; St. Ou&euml;n, a 't&eacute; b&acirc;pt&icirc;si auve ch't' ieau-l&agrave; &agrave; l'&eacute;glyise d&eacute; <a href="st_ouen.html">St. Ou&euml;n</a> par l&eacute; R&eacute;v. J. A. Richardson.<br>
<br>
Nouos v'l&agrave;, enf&icirc;n, &agrave; la M&eacute; Morte. Oulle est sup&egrave;rbe &agrave; vaie - eune m&acirc;sse d'ieau r'l&icirc;sante au sol&eacute;, bliue comme l&eacute; ciel, un bieau contraste &agrave; l'&acirc;ffreux d's&egrave;rt tchi l'envithonne ! Oulle a eune londgeu d'&agrave; bein pr&egrave;s quarante-sept milles, et eune la&icirc;ze d&eacute; neuf ou dgiex milles.<br>
<br>
L'ieau est si sal&eacute;e qu'nou peut fliotter d'ssus sans aver peux d'couler. Les pa&icirc;ssons tch'y sont apport&eacute;s par les rivi&eacute;thes tchi s'&ecirc;coulent d&eacute;dans meuthent bein vite en arrivant, et sont d'vor&eacute;s par les vautours, les corb&icirc;ns et des oua&icirc;sieaux d'St. Mart&icirc;n. J'n'ai veu qu'eune aut' m&eacute; comme chette-l&agrave; - l&eacute; Grand Lac Sal&eacute; d'Utah, en Am&eacute;thique. J'm&eacute; sis bangn&eacute; dans chu lac-l&agrave;. Nou n'peut pas y nouer comme nou fait dans la m&eacute; dans la <a href="pmbaie.html">Baie d'St. Ou&euml;n</a> - nou fliotte sus l'haut comme un but d'bouais!<br>
<br>
<B><center>Damas</center></B><br>
<br>
Nouos v'l&agrave; arriv&eacute;s &agrave; Damas, cit&eacute; des Mosqu&eacute;es! D&eacute; ma chambre dans l'h&ocirc;tel j'contis dgiex-sept minarets d'Mosqu&eacute;es. J'en visit&icirc;nmes des div&egrave;rs&eacute;ment bieaux, &eacute;tout.<br>
<br>
Damas est eune grand' ville d&eacute; trais chents mille habitants, d&eacute; tchi les trais-quarts sont musulmans. Ou' soulait &ecirc;t' entouoth&eacute;e d'muth&acirc;les, comme hardi des villes du temps p&acirc;ss&eacute;. Ch'tait en marchant dans la rue l&eacute; long d'ieune d&eacute; ches muth&acirc;les-l&agrave; qu&eacute; St. Paul fut frapp&eacute; aveuglye par eune vision, et s'n allit d'meuther dans la maiethon d&eacute; Jude, dans la Draite Rue. L&agrave;, St. Paul fut conv&egrave;rti et b&acirc;pt&icirc;si (<a href="actes9.html">Actes ch. 9</a>, v. 3-19). Les Juis lus m&icirc;ntent dans la t&ecirc;te d&eacute; l'machacrer, mais i's'&ecirc;cappit. Ses anm&icirc;ns l'mont&icirc;tent sus la muth&acirc;le et l&eacute; d'val&icirc;tent dans la route auve des filains et i' m&ecirc;nagit &agrave; s'sauver. J'all&icirc;nmes vaie la Draite Rue et la ma&icirc;son d&eacute; Jude, dans tchi St. Paul d&eacute;meuthit, et la pliaiche o&ugrave;-est tch'i' s'&ecirc;cappit par dessus la muth&acirc;le.<br>
<br>
J'pou&ocirc;rrais &ecirc;crithe bein pus longuement au sujet des pliaiches visit&eacute;es en T&egrave;rre Sainte, mais j'vouos en ai dit assez pour vouos donner eune id&eacute;e des Lieux Saints - des Lieux sanctifi&eacute;s par la nativit&eacute;, la vie, la P&acirc;ssion, la Crucifixion et la R&ecirc;surrection d&eacute; Notre Seigneur J&eacute;sus-Christ. Pi&ecirc;sse-t-I' nouos donner &agrave; tous la forche et la volant&eacute; d'&ecirc;prouver &agrave; profiter d'l'exempl'ye tch'I' nouos a donn&eacute;, et d'la Vie &Ecirc;ternelle tch'I' nouos a si p&eacute;nibli&eacute;ment gangnie par Ses souffrances sus chutte t&egrave;rre !<br>
<br>
Ch't'ait auve ches pens&eacute;es-l&agrave; dans m'n esprit qu&eacute; j'arrivis &agrave; Beyrouth pour m'emb&egrave;rtchi &agrave; bord du navithe, et vivre dans l'esp&eacute;thance qu&eacute; dans tchique temps, l'Bouan Dgieu m'accord&eacute;tha l'privil&egrave;ge, la forche, la volant&eacute; et les mouoyens d'&egrave;rvisiter acouo eune fais la T&egrave;rre Sanctifi&eacute;e - la t&egrave;rre qu&eacute;, pour des raisons qu&eacute; j&eacute; n'pouvons pas comprendre, fut choua&icirc;sie pour &ecirc;t' l&eacute; lieu d'naissance d&eacute; San Fis, Notre Seigneur et Sauveur.<br>
<br>

&nbsp;<p>
<I><a href="lefeuvre.html">George Francis Le Feuvre</a><br>
</font></I>

&nbsp;<p>
<FONT SIZE=2>
<I>Viyiz &eacute;tout:</I><p>
<UL>

<li><a href="terresainte2.html">Un viage en T&egrave;rre Sainte</a><p>
<li><a href="gdfisrael.html">En Isra&euml;l</a><p>
<li><a href="assembliee/terresainte.html">Un viage en T&egrave;rre Sainte</a><p>
<li><a href="assembliee/israel1971.html">Discours par l&eacute; Sieur Jean Le Maistre</a><p>
<li><a href="biblye.html">La Bibl'ye</a><p>
<li><a href="erligion.html">L'&egrave;rligion en J&egrave;rriais</a><p>
<li><a href="notpethe.html">La Pri&eacute;the du Seigneu</a> - the Lord's Prayer<p>
<li><a href="gdfegypte.html">George d'La Forge en &Ecirc;gypte</a><p>
<li><a href="gdf_enrussie1.html">George d'la Forge en Russie 1</a><p>
<li><a href="gdf_enrussie2.html">George d'la Forge en Russie 2</a><p>
<li><a href="gdf_enrussie3.html">George d'la Forge en Russie 3</a><p>
<li><a href="gdf_enrussie4.html">George d'la Forge en Russie 4</a><p>
<li><a HREF="gdf_enrussie5.html">George d'la Forge en Russie 5</a><p>

<li><a href="nouormandie1955.html">Un viage en Nouormandie</a><p>

<li><a href="chapelleespetcheurs.html">La Chapelle &egrave;s P&ecirc;tcheurs</a><p>
</UL>
</FONT>


&nbsp;<p>
<a href="../jerriais.html" target="_top"><img align=middle src="pagesjerriaises.jpg" width=600 height=60 border=0 alt="Les Pages J&egrave;rriaises"  title="D'&egrave;rtou &egrave;s Pages J&egrave;rriaises"></a><p>

</BODY>

<!-- Mirrored from members.societe-jersiaise.org/geraint/jerriais/terresainte.html by HTTrack Website Copier/3.x [XR&CO'2014], Tue, 15 Jul 2025 14:00:34 GMT -->
</HTML>
